
# Msze Własne o Świętych


Wszechmogący, wieczny Boże, Ty okazujesz się sławny w orszaku Swoich Świętych. Tobie bowiem służą Twoje stworzenia, uznające tylko Ciebie za Boga i Stwórcę, wysławia Cię każde Twoje dzieło, a Święci Twoi błogosławią Ciebie wyznając wobec królów i potęg tego świata wspaniałe imię Jedynego Syna Twojego. (ze starożytnej prefacji)   


### Podziwu godny jest Bóg w Swoich świętych  
   
Charakterystycznym znamieniem Kościoła katolickiego jest żywy kult Świętych. Nie ogranicza się on do pobożności prywatnej, lecz znajduje swój wyraz w liturgii. Świętym jednak nie oddajemy czci w oderwaniu od Zbawiciela. Sława Świętych spływa na Chrystusa, albowiem Jego Ewangelia uformowała ich życie. Św. Franciszek Salezy stwierdził: «Między Ewangelią i życiem Świętych jest taka różnica, jak między muzyką napisaną i wykonaną». W uroczystości Świętych wyjątki z Ewangelii są tak dobrane, że jasno ukazują zależność ich osobowości od Chrystusowej nauki i łaski.   
W liturgii Kościół dziękuje Bogu za dobrodziejstwa udzielone Świętym, wyprasza łaskę do naśladowania ich cnót i wzywa ich orędownictwa. Wszystkie modlitwy kończą się jednak słowami: «Przez Pana naszego, Jezusa Chrystusa». Żadna prośba nie dojdzie do Ojca, jeżeli nie zjednoczy się z modlitwą Chrystusa.   


### Droga jest w oczach Bożych śmierć Jego świętych  
   
Cześć Świętych rozwinęła się z uroczystego obchodzenia rocznicy ich śmierci. Jest to wymowny wyraz wiary i nadziei chrześcijańskiej, która śmierć nazywa dniem narodzenia do nowego życia.   


### Ujrzałem rzeszę wielką  
   
Od swoich początków Kościół prowadzi spisy Świętych. Początkowo wciągano do nich tylko męczenników, później także wyznawców, dziewice i wdowy. Obecnie zapisuje się do Martyrologium tylko tych, którzy zostali kanonizowani, tj. uroczyście uznani za świętych. Jest ich niezmiernie wielu, a liczba ta stale się powiększa. Kalendarz liturgiczny uwzględnia tylko tych świętych, którzy odegrali wybitną rolę w duchowych dziejach Kościoła.   


### Pójdźmy za nimi  
   
Kościół stawia nam przed oczy świętych nie tylko jako przedmiot naszej czci, lecz także za wzór do naśladowania. Święci pokazali, jak należy wypełniać wolę Bożą w codziennym życiu, w rozmaitych stanach i zawodach. Ich przykłady dodają nam otuchy w zmaganiach z przeszkodami do świętości. Niektórych świętych Kościół ogłosił patronami diecezji, krajów lub zawodów. Każdy z nas ma własnego Patrona w niebie. Tych Świętych powinniśmy otoczyć specjalną czcią: dokładniej poznać ich życie, częściej wzywać ich wstawiennictwa oraz naśladować przykłady, które zostawili.   


### Msze wspólne na uroczystości świętych  
   
Początkowo na każdą uroczystość Świętego układano specjalny formularz mszalny. W miarę przybywania uroczystości Świętych zaczęto całe formularze lub ich części wykorzystywać w uroczystości innych Świętych o podobnym życiu, np: Mszę «Intret» z uroczystości świętych Fabiana i Sebastiana zaczęto odprawiać w święta innych Męczenników, Mszę o św. Benedykcie wykorzystywano w święta Opatów, itp. W ten sposób powstały Msze wspólne przeznaczone na uroczystości świętych jednego typu: Męczenników, Biskupów, Doktorów, Opatów, Wyznawców, Dziewic, Niewiast. Msze wspólne nie zwracają uwagi na osobiste cechy świętego, lecz podkreślają rolę, jaką spełnił w rozwoju Mistycznego Ciała Chrystusa. Ze względów praktycznych do tego działu włączono Mszę na konsekrację kościoła, Mszę na mniejsze święta Najświętszej Maryi Panny oraz Msze o Niej przeznaczone na soboty.   


### Przepisy obrzędowe  
   
1. Po Siedemdziesiątnicy opuszcza się Alleluja a zamiast niego odmawia się traktus.   
2. W Okresie Wielkanocnym zamiast graduału odmawia się podwójne Alleluja, a ponadto dołącza się dwa Alleluja do antyfony na wejście oraz po jednym do antyfon na ofiarowanie i na komunię.   
3. Kapłan może według swego uznania dobierać lekcję i ewangelię z innych Mszy tego samego typu.   
■


## 08 XII – Niepokalane Poczęcie N. M. P.   
*1 klasy*   
*Szaty białe*   
Bóg wybrawszy od wieków Maryję na Matkę swojego Syna (lekcja), zachował ją od wszelkiej zmazy grzechu i obdarzył pełnią łaski (antyfony, graduał). Dzięki temu Maryja stała się godnym przybytkiem Wcielonego Słowa. Dziękując Bogu za wyjątkowy przywilej udzielony Maryi, wypraszamy sobie łaskę do zwalczania grzechu. Święto Niepokalanego Poczęcia obchodzono na Wschodzie już w VIII wieku. W wieku IX przeszło ono na Zachód. W Polsce przyjęło się w wieku XIV. 8 grudnia 1854 roku papież Pius IX ściśle określił i podał do wierzenia prawdę o Niepokalanym Poczęciu Najświętszej Dziewicy jako dogmat wiary katolickiej.   


### Introit  
*Iz 61:10*   
Weselę się wielce w Panu i raduje się duch mój w moim Bogu: gdyż oblókł mnie w szaty zbawienia i odział płaszczem świętości jak oblubienicę ubraną klejnotami.   
*Ps 29:2*   
Sławić Cię będę, Panie, bo mnie wybawiłeś i nie sprawiłeś ze mnie uciechy mym wrogom.   
Chwała Ojcu.   
Weselę się wielce w Panu i raduje się duch mój w moim Bogu: gdyż oblókł mnie w szaty zbawienia i odział płaszczem świętości jak oblubienicę ubraną klejnotami.[^1671]   


### Kolekta  
Boże, któryś przez Niepokalane Poczęcie Najświętszej Dziewicy przygotował Synowi Swojemu godne mieszkanie, prosimy Cie: jak na mocy zasług przewidzianej śmierci tegoż Syna Twego zachowałeś Ją od wszelkiej zmazy, tak dozwól nam za Jej przyczyną dojść do Ciebie czystymi.   
Przez tegoż Pana.[^1672]   


### Lekcja  
Czytanie z Księgi Przysłów.   
*Prz 8:22-35*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała przywilej Niepokalanego Poczęcia. Stała się «Stolicą Mądrości Wcielonej» i przewodniczką w życiu duchowym.*   
Pan posiadł mnie na początku dróg swoich, zanim cokolwiek od początku uczynił. Od wieków zrządzona jestem i od starodawna, zanim ziemia powstała. Nie było jeszcze przepaści, a jam poczęta była. Jeszcze nie wytrysnęły źródła wód, jeszcze ciężarem swym nie stanęły góry: przed pagórkami jam była zrodzona. Jeszcze nie uczynił był ziemi ni rzek, ni zawias okręgu ziemi. Gdy niebiosa urządzał, byłam przy tym: gdy nad przepaścią krąg ziemski utwierdzał, gdy w górze umacniał niebiosa i w karby ujmował źródła wód, gdy morzu zakreślał granice jego i wodom nadawał prawo, by nie przekraczały swych granic, gdy ziemię ustalał w posadach. Z Nim byłam wszystko wespół urządzając i radowałam się na każdy dzień, igrając ciągle przed Jego obliczem, igrając na ziemskim okręgu — a rozkosz moja przebywać wśród synów ludzkich. Teraz więc, synowie, słuchajcie mnie: Błogosławieni, którzy strzegą dróg moich. Słuchajcie nauki, a bądźcie mądrzy i nie od rzucajcie jej. Błogosławiony człowiek, który mnie słucha i który czuwa co dzień u drzwi moich i strzeże podwojów mej bramy. Kto mnie znajdzie, znajdzie życie i wyczerpie zbawienie od Pana.[^1673]   


### Graduał  
*Jdt 13:23*   
Błogosławiona jesteś, Panno Maryjo, od Pana, Boga, wysokiego, ponad wszystkie niewiasty na ziemi.   
*Jdt 15:10*   
Tyś chwałą Jeruzalem, Tyś weselem Izraela, Tyś chlubą ludu naszego. Alleluja, alleluja.   
*Pnp 4:7*   
Cała piękna jesteś, Maryjo, i zmazy pierworodnej nie ma w Tobie. Alleluja.[^1674]   


### Traktus  
*Ps 86:1-2*   
Miłuje Pan to, co na górach świętych zbudował: bramy Syjonu więcej niż wszystkie namioty Jakuba.   
*Ps 85:3*   
Głoszą o tobie rzeczy pełne chwały, o miasto Boże.   
*Ps 86:5*   
Wszyscy co do jednego tam się narodzili, a Najwyższy sam je umocnił.[^1675]   


### Alleluja Wielkanocne  
Alleluja, alleluja   
*Jdt 15:10*   
Tyś chwałą Jeruzalem, Tyś weselem Izraela, Tyś chlubą ludu naszego. Alleluja.   
*Pnp 4:7*   
Cała piękna jesteś, Maryjo, i zmazy pierworodnej nie ma w Tobie. Alleluja.[^1676]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:26-28*   
Onego czasu: Posłany jest Anioł Gabriel od Boga do miasta galilejskiego, które zwano Nazaret, do Panny poślubionej mężowi, któremu było na imię Józef, z domu Dawidowego, a imię Panny Maryja. I wszedłszy do Niej Anioł rzekł: «Bądź pozdrowiona, łaski pełna, Pan z Tobą, błogosławionaś Ty między niewiastami».[^1677]   


### Antyfona na Ofiarowanie  
*Łk 1:28*   
Zdrowaś Maryjo, łaski pełna, Pan z Tobą, błogosławionaś Ty między niewiastami, alleluja.[^1678]   


### Sekreta  
Przyjmij, Panie, ofiarę zbawienia, którą Tobie składamy w uroczystość Niepokalanego Poczęcia Najświętszej Maryi Panny: jak my wyznajemy, że Ona dzięki uprzedniej łasce Twojej jest wolna od wszelkiej zmazy, tak dla Jej wstawiennictwa od wszelkich przewinień racz nas, Panie, wyzwolić.   
Przez Pana.[^1679]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1680]   


### Antyfona na Komunię  
*Ps 86:3, Łk 1:49*   
Maryjo, głoszą o Tobie rzeczy pełne chwały, albowiem uczynił Ci wielkie rzeczy, który możny jest.[^1681]   


### Pokomunia  
Panie Boże nasz, niech Sakrament, który przyjęliśmy, wyleczy nas z ran tego grzechu, od którego w wyjątkowy sposób zachowałeś Najświętszą Maryję od chwili niepokalanego poczęcia.   
Przez Pana.[^1682]   


### Objaśnienia Ewangelii  

\(1\) Z pośród niezliczonych łask i przywilejów Najśw. Panny, jednym
z największych i Matce Bożej najmilszych jest przywilej Niepokalanego
Poczęcia. Polega on na tem, że kiedy wszyscy inni ludzie poczęli się
w grzechu pierworodnym, jako synowie gniewu i potępienia, jedna Matka
Najświętsza była za szczególną łaską Bożą wolna od grzechu. Tak o tem
naucza Ojciec święty Pius IX: «Powagą P. N. Jezusa Chrystusa, śś.
Apostołów Piotra i Pawła i naszą oświadczamy, ogłaszamy i orzekamy,
że nauka, która twierdzi, iż Najśw. Marja Panna, w pierwszej chwili
swego poczęcia, za szczególną łaską Bożą i przywilejem, ze względu
a zasługi Chrystusa Jezusa Zbawiciela rodzaju ludzkiego, od wszelkiej
zmazy grzechu pierworodnego uwolnioną była i zachowaną, – jest od Boga
objawiona i dlatego od wszystkich wiernych powinna szczerze i stale być
wyznawana».

\(2\) Według nauki Kościoła katolickiego, grzech pierwszych naszych
rodziców dziedzictwem po nich przyszedł na wszystkich ludzi, jako ich
potomków. Gdyby nie Odkupienie, w którem się przez Chrzest
św. uczestniczy, to skutkiem grzechu pierworodnego ani jeden człowiek
nie mógłby dostać się do nieba. P. Jezus wyraźnie o tem tak mówi:
«Zaprawdę, zaprawdę powiadam ci: jeśli się kto nie odrodzi z wody
i z Ducha Świętego, nie może wnijść do królestwa Bożego.» Najważniejszy
i najgorszy skutek grzechu pierworodnego polega na utracie łaski
poświęcającej i prawa do nieba, ale prócz tego są i inne następstwa tego
smutnego naszego pierwszych rodziców dziedzictwa: 1) co do duszy: «bunt»
namiętności przeciw rozumowi i żagiew grzechu, która sprawia, że «zmysł
i myśl serca człowieczego skłonne są do złego od młodzieństwa swego.»
Każdy z nas tego na sobie doświadcza, że we wielu rzeczach ma jakby
wrodzony pociąg do złego, a do dobrego gwałtem naginać się musi. Ta
żagiew grzechu, czyli ten pociąg do złego, nabiera większej jeszcze siły
przez to, że grzech pierworodny osłabił w nas rozum i wolę; rozum mniej
jasno i łatwo rozróżnia złe od dobrego; wola stała się mniej sprężystą
i odważną, a więcej chwiejną i niestałą. Smutniejsze jeszcze to,
że grzechy nasze uczynkowe, zwłaszcza też nałogowe, coraz więcej rozum
nasz zaciemniają i wolę naszą osłabiają, a istniejącą w nas żagiew
w grzechu potęgują. Zechciej cokolwiek tylko wglądnąć w siebie
i przypomnieć sobie, czy nie często rozumowanie twoje ciebie zawodziło,
– czy nieraz pod wpływem namiętności, lub przywyknienia nie nazywałeś
złego dobrem, a dobrego złem, czy we wielu rzeczach, zwłaszcza
odnoszących się do zbawienia i najświętszych obowiązków, nie brakowało
ci jasnych i należycie wyrobionych pojęć? Podobnież wola twoja, czy nie
bywała zawsze pochopna do złego, a leniwa do dobrego, czy nie płocha
i niestała w dobrem, a w złem uporna? – Słowem i ty możesz powtórzyć
z Pawłem św.: «Widzę inny zakon w członkach moich, sprzeciwiający się
zakonowi umysłu mego.» Dodaj do tego tę łatwość obrażania o byle co, –
te przeróżne pretensje, i tyle, tyle innych złych skłonności,
których nikt cię nie uczył, ale które same się z ciebie zrodziły,
a będziesz miał choć mały obraz spustoszenia, jakie grzech pierworodny
w duszach naszych zrządził i jakie grzechy nasze osobiście wciąż jeszcze
pomnażają; 2) Co do ciała. Skutkiem grzechu dostały mu się w udziale
śmierć i choroby, dalej rozliczne dolegliwości, jako to starość,
zmęczenie, głód itp., wreszcie i to, że stworzenia zamiast służyć
człowiekowi jako panu swemu, buntują się przeciw P. Bogu. Że słońce
np. dopieka, zimno dolega, owady kąsają i że tyle innych dolegliwości
miewamy, jest skutkiem grzechu pierworodnego; w raju tego nie było i P.
Bóg, stwarzając człowieka, tego nie zamierzał, choć przewidywał,
że człowiek to wszystko samowolnie na siebie ściągnie.

\(3\) Zapyta kto: cóżeśmy zawinili w grzechu pierwszych naszych
rodziców, że za nich cierpieć musimy? Na to innem odpowiadam pytaniem:
Był ojciec bogaty, ale majątek stracił i dzieci po nim dziedziczą
niedostatek, – cóż cne zawiniły? Był ojciec pijak, i dzieci z niego
narodziły się chyrlakami, – cóż one temu winne? Był ojciec osławionym
zbrodniarzem lub zdrajcą i hańba po nim dziedzictwem przechodzi
na dzieci, – dlaczego tak? Widzisz, że pełno jest rzeczy, na które
codziennie własnemi patrzymy oczyma, o których wiemy, że są i że
odmienić ich nie można, a jednak nie wiemy, dlaczego tak jest a nie
inaczej. Tak też wiemy, że takie a nie inne są skutki grzechu
pierworodnego, ale dlaczego tak jest, na to tę jedną tylko mamy
odpowiedź, że tego wymaga sprawiedliwość Boża, – i że zmiłowanie Boże
jest w tem, «że Syna swego jednorodzonego dał: aby wszelki, kto wierzy
weń, nie zginął, ale miał żywot wieczny.»

\(4\) Odrodzenie z wody i z Ducha Św., czyli Chrzest św., gładzi w nas
grzech pierworodny i tem samem przywraca nam łaskę Bożą poświęcającą
i prawo do nieba i daje nam to, że jesteśmy ożywieni Duchem
Chrystusowym, łagodzi i umniejsza w nas skutki grzechu pierworodnego.
To, co otrzymujemy przez odrodzenie z wody i Ducha Świętego, otrzymał
np. Jan św. Chrzciciel jeszcze przed narodzeniem swojem, w żywocie matki
swojej, św. Elżbiety. Nierównie więcej, niż my przez Chrzest św. i niż
św. Jan przez uświęcenie w żywocie matki, otrzymała Najśw. Panna przez
Niepokalanie Poczęcie swoje. Ją, nie tak, jak innych ludzi, oczyścił Bóg
z grzechu pierworodnego, ale nie dopuścił wcale, żeby nim była
w najmniejszej mierze skalana; ani na chwilę nie była Matka Najświętsza
w niełasce u Boga, ale jak Adama i Ewę P. Bóg stworzył w stanie łaski
i sprawiedliwości, tak i więcej jeszcze uczynił Najśw. Pannie. Skoro żyć
poczynała w żywocie matki Swojej św. Anny, już napełnił Ją łaską,
świętością i wszelkimi darami swoimi, iż w poczęciu już była świętszą
i Bogu milszą, niż św. Jan Chrzciciel, lub którykolwiek z Apostołów
i innych Świętych przy końcu życia swojego. Owszem więcej już wtenczas
łaski u Boga znalazła Matka Najświętsza, niż wszyscy społem Święci
Pańscy. Z tą łaską Najświętsza Panna przez całe życie swoje wiernie
i usilnie współpracowała, a nigdy w niczem jej się nie sprzeniewierzyła
ani sprzeciwiła; miała przytem rozum jasny, wolę w największym stopniu
dobrą, miała też wszystkie dary i owoce Ducha Świętego, – miała nad to
wszystko P.  Jezusa; ze skutków grzechu pierworodnego dopuścił P. Bóg
na Nią jedynie możność i konieczność cierpienia, aby mogła współcierpieć
z P. Jezusem. Zastanów się nad tem wszystkiem, z może cokolwiek lepiej
niż dotychczas zrozumiesz, dlaczegośmy zwykli Niepokalaną Boga-Rodzicę
nazywać nie tylko świętą, ale najświętszą.

\(5\) Może też lepiej teraz zrozumiesz, że P. Bóg, jak to dzisiejsza
Ewangelia nam opowiada, posyła do Najśw. Panny nie zwykłego Anioła,
ale Archanioła, i dlaczego ten Archanioł z polecenia Bożego z wielką
czcią pozdrawia Ją i nazywa «łaski pełną i błogosławioną między
niewiastami.» Może też zrozumiesz, dlaczego tylu Świętych, i tylu
wiernych po dziś dzień miewa tak szczególne i tak serdeczne nabożeństwo
do Niepokalanego tego Poczęcia N. Marji Panny. Może i sam zapłoniesz tem
nabożeństwem, którego najlepszym owocem będzie, jeśli dla uczczenia
Niepokalanego tego Poczęcia N. Marji Panny sam niepokalane poczniesz
życie. Nabożeństwo do Niepokalanego Poczęcia za naszych czasów znacznie
się wzmogło skutkiem objawienia się Matki Najśw. w Lourdes we Francji,
gdzie od lat blisko 90-ciu codziennie prawie wielkie i liczne dzieją się
cuda.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 21 XII – Św. Tomasza, Apostoła   
*2 klasy*   
*Szaty czerwone*   
Św. Tomasz Apostoł nie chciał uwierzyć w zmartwychwstanie, póki osobiście nie przekonał się o powrocie Chrystusa do życia. Ta ostrożność dodaje znaczenia jego świadectwu. Umocniony w wierze głosił Ewangelię w Małej Azji poza granicami Cesarstwa Rzymskiego. Według tradycji miał dotrzeć do Indii i tam ponieść śmierć koło Madras. Szczegółów jego życia nie znamy. Ukryty jak kamień fundamentu leży u początków budowy Kościoła Chrystusowego (lekcja). Chętnie powtarzamy jego wyznanie wiary: «Pan mój i Bóg mój», które Kościół obdarzył odpustem.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^1683]   


### Kolekta  
Dozwól nam, prosimy Cię, Panie, ze świętą dumą obchodzić uroczystość św. Tomasza, Twego Apostoła, aby nas zawsze dźwigała jego opieka i abyśmy wiarę jego naśladowali z należnym oddaniem.   
Przez Pana.[^1684]   


### Lekcja  
Czytanie z Listu świętego Pawła Apostoła do Efezjan.   
*Ef 2:19-22*   
Bracia: Nie jesteście już obcymi i przychodniami, ale współobywatelami Świętych i domownikami Boga, wzniesieni na fundamencie Apostołów i Proroków, którego kamieniem węgielnym jest sam Chrystus Jezus. W Nim wszystko budowanie z sobą spojone rośnie w Kościół święty w Panu, do którego i wasza budowa należy na mieszkanie Boże w Duchu.[^1685]   


### Graduał  
*Ps 138:17-18*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
V. Gdybym ich przeliczył, więcej ich niż piasku. Alleluja, alleluja   
*Ps 32:1*   
Sprawiedliwi, weselcie się w Panu: prawym przystoi Go chwalić. Alleluja.[^1686]   


### Ewangelia  
Ciąg dalszy ☩ Ewangelii świętej według Jana.   
*J 20:24-29*   
Onego czasu: Tomasz, jeden z dwunastu, zwany Didymus, nie był razem z nimi, kiedy przyszedł Jezus. Powiedzieli mu tedy inni uczniowie: «Widzieliśmy Pana». A on im rzekł: «Jeśli nie ujrzę na rękach Jego przebicia gwoźdźmi i nie włożę palca mego w miejsce gwoździ, i nie włożę ręki mojej w bok Jego, nie uwierzę». A po ośmiu dniach byli znowu uczniowie Jego w domu i Tomasz z nimi. Wszedł Jezus, a drzwi były zamknięte, stanął między nimi i rzekł: «Pokój wam». Potem rzekł do Tomasza: «Włóż tu palec twój i oglądaj ręce moje, i wyciągnij rękę twoją i włóż w bok mój, a nie bądź niewiernym, lecz wierzącym». A odpowiadając Tomasz rzekł Mu: «Pan mój i Bóg mój». Rzecze mu Jezus: «Uwierzyłeś dlatego, żeś mię ujrzał, Tomaszu: błogosławieni, którzy nie widzieli, a uwierzyli».[^1687]   


### Antyfona na Ofiarowanie  
*Ps 18:5*   
Na całą ziemię ich głos się rozchodzi i aż po krańce świata ich mowy.[^1688]   


### Sekreta  
Oddajemy Ci, Panie, dług naszego poddaństwa, kornie błagając, abyś strzegł w nas Swych darów za przyczyną św. Tomasza Apostoła, którego chwalebne męczeństwo czcimy przez złożenie Ci ofiary uwielbienia.   
Przez Pana.[^1689]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1690]   


### Antyfona na Komunię  
*J 20:27*   
Wyciągnij rękę twoją i rozpoznaj miejsce gwoździ, a nie bądź niewiernym, lecz wierzącym.[^1691]   


### Pokomunia  
Przyjdź nam z pomocą, miłosierny Boże, a za wstawiennictwem św. Tomasza Apostoła strzeż w nas łaskawie Swoich darów.   
Przez Pana.[^1692]   
■


## 02 II – Oczyszczenie N. M. P.   
*2 klasy*   
*Szaty białe*   
Według przepisów Starego Testamentu każdy pierworodny chłopiec należał do Boga. Rodzice musieli go przedstawić w świątyni i wykupić, składając na ofiarę baranka lub parę gołąbków. Ponadto matka, która wydała na świat dziecko, składała ofiarę oczyszczenia. Najświętsza Rodzina poddała się tym przepisom. Obecny w świątyni starzec Symeon poznał Zbawiciela świata i nazwał Go «światłem na oświecenie pogan». Słowa te dały początek obrzędowi poświęcenia świec i uroczystej procesji ku czci Chrystusa — Światłości świata, która odbywała się w Jerozolimie już w IV wieku. Z Jerozolimy zwyczaj odbywania procesji przeszedł do Konstantynopola, a stamtąd na Zachód. Poświęcenie świec powstało później. Świece te stanowią sakramentale rzeczowe. Zapala się je przy konających oraz w czasie burzy. Stąd powstały ludowe nazwy «gromnice» i «Święto Matki Bożej Gromnicznej».   




### Poświęcenie Świec  
*Jeśli poświęcenie świec oraz procesja nie mogą zostać odprawione w uroczystej formie, ze względu na brak wyświęconych duchownych, dopuszcza się użycie uproszczonej formy, nawet bez śpiewu, o ile przynajmniej trzech ministrantów asystuje celebransowi.*   
*Celebrans, ubrany w białą albę, bez ornatu, wraz z asystentami, ubranymi podobnie, idzie błogosławić świece, które znajdują się na środku, przed ołtarzem, po stronie lekcji. Stojąc zwróconym w stronę ołtarza, celebrans, ze złączonymi rękoma, uroczystym głosem mówi:*   
   
V. Pan z wami.   
R. I z duchem twoim.   
Módlmy się.   
Ojcze święty, wszechmogący, wieczny Boże: Tyś wszystko stworzył z niczego i z Twojej woli dzięki pracy pszczół powstał wosk do wytworzenia świec. Ty spełniłeś w dniu dzisiejszym prośbę sprawiedliwego Symeona. Wzywając tedy najświętszego Twego imienia za wstawiennictwem błogosławionej Maryi zawsze Dziewicy, której uroczystość nabożnie dzisiaj obchodzimy, i wszystkich Świętych Twoich kornie Cię błagamy, abyś raczył pobłogo ☩ sławić i po ☩ święcić te świece na użytek ludzi, dla zdrowia ciał i dusz zarówno na ziemi, jak na morzu. Ze świętych Twych niebios, ze stolicy Twego majestatu racz wysłuchać głosu tego ludu Twojego, który pragnie ze czcią nosić je w ręku i śpiewem Cię wielbić. Bądź miłościw wszystkim wołającym do Ciebie, których pobyłeś najdroższą Krwią Twego Syna:   
Który z Tobą. [^1693]   
   
   
Módlmy się.   
Wszechmogący wieczny Boże, Tyś stawił dziś w świątyni Twojej Jednorodzonego Syna Twego, by wziął Go na ręce święty Symeon. Kornie błagamy Twą dobroć: racz pobłogo ☩ sławić i po ☩ święcić oraz światłem niebieskiej łaski zapalić te świece, które my, słudzy Twoi, bierzemy dla chwały Twego imienia i zapalone pragniemy je nosić. Obyśmy ofiarując je Tobie, Panu Bogu naszemu, zdołali godnie stanąć w świątyni Twojej chwały, płonąć świętym ogniem najsłodszej Twojej miłości.   
Przez tegoż Pana. [^1694]   
   
   
Módlmy się.   
Panie Jezu Chryste, światłości prawdziwa, który oświecasz każdego człowieka na ten świat przychodzącego, ześlij błogo ☩ sławieństwo swoje na te świece i u ☩ święć je jasnością łaski Twojej. Spraw też miłościwie: jako te świece ogniem widzialnym zapalone rozpraszają ciemności nocy, tak niechaj serca nasze, ogniem niewidzialnym, to jest jasnością Ducha Świętego oświecone, wolne będą od wszelkiego zaślepienia w grzechach, abyśmy wzrokiem oczyszczonego ducha mogli dostrzec, co się Tobie podoba i jest pożyteczne dla naszego zbawienia i abyśmy pokonawszy niebezpieczne ciemności tego świata mogli wejść do niegasnącej światłości. Przez Ciebie Jezu Chryste, Zbawicielu świata, który w doskonałej Trójcy żyjesz i królujesz Bóg, przez wszystkie wieki wieków.   
R. Amen. [^1695]   
   
   
Módlmy się.   
Wszechmogący, wieczny Boże, który przez Mojżesza, sługę Swego, kazałeś przygotować czystą oliwę do lamp, aby stale płonęły przed Twoim obliczem, ześlij w dobroci Swojej łaskę błogo ☩ sławieństwa Twojego na te świece, niech tak nam dają jasność zewnętrzną, aby za łaską Twoją nie zabrakło naszym sercom światła Ducha Świętego.   
Przez Pana. [^1696]   
   
   
Módlmy się.   
Panie Jezu Chryste, Ty ukazawszy się między ludźmi w prawdziwym naszym ciele, w dniu dzisiejszym zostałeś przez rodziców ofiarowany w świątyni. Czcigodny starzec Symeon, opromieniony światłem Twego Ducha, poznał Ciebie, wziął na ręce i błogosławił. Spraw łaskawie, abyśmy oświeceni i pouczeni łaską tegoż Ducha Świętego, poznali Cię prawdziwie i wiernie ukochali: Który żyjesz i królujesz na wieki wieków.   
R. Amen. [^1697]   
*Po zakończeniu modlitw, celebrans nakłada kadzidło do trybularza. Następnie trzykrotnie kropi świece wodą święconą, recytując antyfonę “Asperges me”, po czym trzykrotnie okadza świece.*   


### Rozdawanie Świec  
*Następnie starszy kleryk podchodzi do ołtarza i podaje świece celebransowi, który nie przyklęka ani nie całuje ręki kleryka. Celebrans staje na środku, przed ołtarzem, odwraca się w stronę ludu i rozdaje świece – najpierw starszemu klerykowi, od którego otrzymał świece, następnie diakonom i subdiakonom w ornatach i pozostałym klerykom według porządku, jednemu po drugim. Na końcu rozdaje świece wiernym świeckim. Każdy, z wyjątkiem prałatów, klęka i całuje świecę oraz rękę celebransa. Kiedy rozdawanie świec rozpoczyna się, chór śpiewa:*   
   
*Antyfona Łk 2:32*   
Ant. Światło na objawienie dla pogan i chwałę ludu Twego, Izraela.   
*Łk 2:29-31*   
Teraz, o Panie, według Twego słowa, uwalniasz sługę Swego w pokoju.   
Ant. Światło na objawienie dla pogan i chwałę ludu Twego, Izraela.   
Bo moje oczy ujrzały Twoje zbawienie.   
Ant. Światło na objawienie dla pogan i chwałę ludu Twego, Izraela.   
Któreś zgotował dla wszystkich narodów.   
Ant. Światło na objawienie dla pogan i chwałę ludu Twego, Izraela.   
Chwała Ojcu i Synowi, i Duchowi Świętemu.   
Ant. Światło na objawienie dla pogan i chwałę ludu Twego, Izraela.   
Jak była na początku, teraz i zawsze, i na wieki wieków. Amen.   
Ant. Światło na objawienie dla pogan i chwałę ludu Twego, Izraela. [^1698]   
   
   
*Następnie chór śpiewa:*   
*Antyfona Ps 43:26*   
Ant. Na pomoc nam powstań o Panie i wyzwól nas dla chwały imienia Twego.   
*Ps 43:2*   
Boże, słyszeliśmy na własne uszy, ojcowie nasi nam opowiedzieli.   
Chwała Ojcu.   
Ant. Na pomoc nam powstań o Panie i wyzwól nas dla chwały imienia Twego. [^1699]   
   
   
*Następnie kapłan mówi:*   
Módlmy się.   
Prosimy Cię, Panie, wysłuchaj modlitwy Swojego ludu i spraw, abyśmy przez światło Twojej łaski osiągnęli wewnętrznie to, co pozwalasz zewnętrznie co roku obchodzić. Przez Chrystusa, Pana naszego.   
R. Amen. [^1700]   


### Procesja  
*Najpierw celebrans nakłada kadzidło do trybularza, następnie diakon odwraca się w stronę ludu i mówi:*   
V. Idźmy w pokoju.   
R. W imię Chrystusa. Amen. [^1701]   
   
*Pierwszy idzie ministrant niosący kadzidło, następnie subdiakon w ornacie, niosący krzyż i otoczony przez dwóch akolitów z zapalonymi świecami, dalej kler według porządku, na końcu celebrans z diakonem po jego lewicy. Wszyscy trzymają w rękach zapalone świece i śpiewają następujące hymny:*   
Ant. Przyozdób, Syjonie swoje mieszkanie i przyjmij Chrystusa Króla: powitaj z miłością Maryję, która jest bramą niebios: Ona bowiem niesie Króla chwały w nowym blasku. Zatrzymuje się Dziewica niosąc na ręku Syna przed jutrzenką zrodzonego: Symeon biorąc go na ręce swoje, ogłosił narodom, że On jest Panem życia i śmierci oraz Zbawicielem świata. [^1702]   
   
*Łk 2:26-27,28-29*   
Ant. Symeon otrzymał zapowiedź od Ducha Świętego, że nie umrze, dopóki by pierwej nie oglądał Chrystusa Pańskiego. I gdy wnosili Dzieciątko do świątyni, on wziął Je na ręce swoje i wielbił Boga mówiąc: Teraz, o Panie, uwalniasz Swego sługę w pokoju.   
V. Gdy wnosili Dzieciątko Jezus Jego rodzice, aby ze względu na Nie wypełnić przepis Prawa, on wziął Je na ręce swoje. [^1703]   
   
*Wchodząc ponownie do kościoła śpiewają:*   
V. Złożyli Panu jako ofiarę za Niego parę synagorlic albo dwa gołąbki. * Jak napisano w Zakonie Pańskim.   
V. Gdy się spełniły dni oczyszczenia Maryi według Prawa Mojżeszowego, przynieśli Jezusa do Jeruzalem, aby Go stawić przed Panem.   
V. Chwała Ojcu, i Synowi, i Duchowi Świętemu.   
R. Jak napisano w Zakonie Pańskim. [^1704]   
*Kiedy procesja dobiegnie końca, celebrans i asysta zakładają westymenty przeznaczone do odprawiania Mszy. We Mszy następującej po poświęceniu świec, pomija się modlitwy u stopni ołtarza oraz modlitwy “Aufer a nobis” i “Oramus te, Domine”. Kiedy kapłan podejdzie do ołtarza, od razu wchodzi po stopniach i całuje go pośrodku. Zapalone świece trzyma się w rękach podczas czytania Ewangelii i podczas Kanonu.*   


### Introit  
*Ps 47:10-11*   
O Boże, przyjęliśmy Twe miłosierdzie w pośrodku Twojej świątyni. Jak Imię Twe, Boże, tak i chwała Twoja sięga krańców ziemi. Prawica Twoja pełna jest Sprawiedliwości.   
*Ps 47:2*   
Wielki jest Pan i godny wszelkiej chwały w Mieście Boga naszego, na świętej Jego górze.   
Chwała Ojcu.   
O Boże, przyjęliśmy Twe miłosierdzie w pośrodku Twojej świątyni. Jak Imię Twe, Boże, tak i chwała Twoja sięga krańców ziemi. Prawica Twoja pełna jest Sprawiedliwości.[^1705]   


### Kolekta  
Wszechmogący, wieczny Boże, błagamy pokornie Twój majestat, spraw, abyśmy stanęli przed Tobą z oczyszczonymi sercami, jak w dniu dzisiejszym Jednorodzony Syn Twój został przedstawiony w świątyni w prawdziwym naszym ciele.   
Przez tegoż Pana.[^1706]   


### Lekcja  
Czytanie z Księgi Proroka Malachiasza.   
*Ml 3:1-4*   
*Przyjście Chrystusa do świątyni rozpoczyna dzieło oczyszczenia i uświęcenia zapowiedziane przez Proroków.*   
To mówi Pan Bóg: Oto ja posyłam Anioła mego i przygotuje droge przed obliczem moim. A przyjdzie natychmiast do swojej świątyni Władca, którego wy szukacie i Anioł Przymierza, którego wy pragniecie. Oto przybywa – mówi Pan Zastępów; i któż zdoła myślą objąć dzień przyjścia Jego, i któż się ostoi na Jego widok. On bowiem jest jako ogień, co topi, i jako ziele farbiarzy. I usiądzie topiąc i oczyszczając srebro; i oczyści synów Lewi, i przecedzi ich niby złoto i srebro, a będą Panu składać ofiary według sprawiedliwości. I będzie się podobać Panu ofiara Judy i Jeruzalem jako za dawnych dni i jako za lat dawno minionych: mówi Pan Wszechmogący.[^1707]   


### Graduał  
*Ps 47:10-11; 47:9*   
O Boże, przyjęliśmy Twe miłosierdzie w pośrodku Twojej świątyni. Jak Imię Twe, Boże, tak i chwała Twoja sięga krańców ziemi.   
V. Jakośmy słyszeli, tak ujrzeliśmy w mieście Boga naszego, na górze Jego świętej. Alleluja, alleluja.   
V. Starzec niósł dziecię, lecz dziecię starcem rządziło. Alleluja.[^1708]   


### Traktus  
*Ps 47:10-11; 47:9*   
O Boże, przyjęliśmy Twe miłosierdzie w pośrodku Twojej świątyni. Jak Imię Twe, Boże, tak i chwała Twoja sięga krańców ziemi.   
V. Jakośmy słyszeli, tak ujrzeliśmy w mieście Boga naszego, na górze Jego świętej.   
*Łk 2:29-32*   
Teraz, o Panie, według Twego słowa, uwalniasz sługę Swego w pokoju.   
V. Bo moje oczy ujrzały Twoje zbawienie.   
V. Któreś zgotował dla wszystkich narodów.   
V. Światło na objawienie dla pogan i chwałę ludu Twego, Izraela.[^1709]   


### Ewangelia  
Ciąg dalszy ☩ Ewangelii świętej według Łukasza.   
*Łk 2:22-32*   
Onego czasu: Gdy się wypełniły dni oczyszczenia Maryi według Prawa Mojżeszowego, przynieśli Jezusa do Jeruzalem, aby stawić Go przed Panem, jako napisano jest w prawie Pańskim: Każdy chłopiec pierworodny będzie poświęcony Panu, oraz, by złożyć ofiarę według tego, co powiedziano w prawie Pańskim, parę synogarlic albo dwa gołąbki.   
A oto był w Jerozolimie człowiek imieniem Symeon, a ten był sprawiedliwym i bojącym się Boga, i wyczekiwał pociechy Izraela, a Duch Święty był w nim. I otrzymał był zapowiedź od Ducha Świętego, że nie umrze, dopóki by pierwej nie oglądał Chrystusa Pańskiego. A wiedziony natchnieniem, przybył do świątyni. I gdy wnosili Dzieciątko Jezus rodzice Jego, aby ze względu na Nie wypełnić przepis prawa, on wziął je na ręce swoje i wielbił Boga, mówiąc:   
«Teraz, o Panie, według Twego słowa, uwalniasz sługę Twego w pokoju, bo moje oczy ujrzały Twoje zbawienie, któreś zgotował dla wszystkich narodów: Światło na objawienie dla pogan i chwałę ludu Twego, Izraela».[^1710]   


### Antyfona na Ofiarowanie  
*Ps 44:3*   
Wdzięk rozlał się na Twoich wargach, przeto Bóg pobłogosławił Cię na wieki.[^1711]   


### Sekreta  
Wysłuchaj, Panie, próśb naszych i użycz Swej miłościwej pomocy, by godnymi stały się dary, które przed oblicze majestatu Twego zanosimy.   
Przez Pana.[^1712]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1713]   


### Antyfona na Komunię  
*Łk 2:26*   
Symeon otrzymał zapowiedź od Ducha Świętego, że nie umrze, dopóki by pierwej nie oglądał Chrystusa Pańskiego.[^1714]   


### Pokomunia  
Prosimy Cię, Panie Boże nasz, aby święte tajemnice, które ustanowiłeś dla zapewnienia naszego zbawienia, stały się nam, za przyczyną Najświętszej Maryi zawsze Dziewicy, zbawiennym lekarstwem dla życia doczesnego i przyszłego.   
Przez Pana.[^1715]   


### Objaśnienia Ewangelii  

\(1\) «Według zakonu Mojżeszowego» dwa były przepisy, które należało
spełnić w czterdziestym dniu po narodzeniu dziecka, jeden odnosił się
do matki, drugi do dziecka, jeśli było płci męskiej i pierworodne. Matka
uważana była po porodzeniu za nieczystą i nie było jej wolno wnijść
do świątyni, póki nie złożyła obowiązkowej ofiary; bogate ofiarowywały
baranka i synogarlicę albo gołąbka, ubogie «parę synogarlic, albo dwoje
gołąbiąt.» Matka Najświętsza, która cudownym sposobem poczęła z Ducha
Świętego i porodziła Źródło i Dawcę wszelkiej czystości, Świętego
Świętych, oczywiście oczyszczenia nie potrzebowała, przecież spełnia ten
obowiązek oczyszczania. Dlaczego tak? Bo była pokorna, więc choć jest
łaski pełna i błogosławiona między niewiastami, ani na myśl jej nie
przychodzi wyróżniać się, lub powiedzieć sobie z onym faryzeuszem, «żem
nie jest jako inni ludzie;» bo kocha się w czystości i sądzi, że zbyt
czysta być nie może, więc chętnie poddaje się obrządkowi oczyszczenia;
bo jest pobożną, i dlatego korzysta gorliwie ze sposobności, żeby być
w świątyni i P. Bogu uczynić ofiarę; bo nade wszystko ceni sobie wolę
Bożą, więc nie szuka sposobów, żeby się wytłumaczyć, ale pragnie spełnić
każde, by też najmniejsze przykazanie Boże. Pomijając już wszelkie łaski
i pociechy, jakich doznali Szymon sprawiedliwy i Anna prorokini, ileż
dobrego sprawił ten przykład Najśw. Panny pomiędzy tymi, którzy w ciągu
wieków po bożemu rozpamiętywali tajemnicę dzisiejszej uroczystości?

\(2\) Za miast dawnego starozakonnego oczyszczenia jest w kościele
katolickim zwyczaj wywodu, nie obowiązujący jednak pod grzechem. Niegdyś
póki rozumiano prawdziwie po Bożemu, że potomstwo jest błogosławieństwem
Bożem, nie było wypadku, żeby matka zaniedbała wywodu i obowiązku
podziękowania P. Bogu za szczęśliwe porodzenie dziecka i żeby nie prosić
o opiekę nad niem. Obecnie, gdziekolwiek poczęło się wkradać czy
to niedowiarstwo, czy obojętność na Boga i rzeczy Boże, tam niewiasty
wstydzą się pójść na wywód; oczywiście, że tem samem poczyna ubywać
błogosławieństwa w rodzinach; bo jeżeli matka jest mało pobożna
i wstydzi się praktyk pobożnych od kogóż dzieci nauczą się szukać
i znajdować pomoc u P. Boga?

\(3\) Drugi przepis prawa Mojżeszowego przywiązany do czterdziestego
dnia po narodzeniu, dotyczył się dzieci, i to wtedy tylko, jeżeli
dziecko było pierworodnem i płci męskiej. Był on ustanowiony na pamiątkę
uwolnienia narodu wybranego od onej dziesiątej plagi egipskiej, którą
Bóg przez Mojżesza zapowiadał temi słowy: «umrze wszelkie pierworodne
w ziemi Egipskiej, od pierworodnego Faraonowego, który siedzi na stolicy
jego, aż do pierworodnego niewolnicy, która jest przy żarnach,
i wszelkie pierworodne bydląt.» Każdy tedy pierworodny syn powinien być
ofiarowany na służbę Bożą, albo odkupiony ceną pięciu syklów, wartości
dawnych 10 marek. Ofiaruje tedy i Matka Najśw. Dzieciątko Jezus,
a zarazem składa przepisany okup, choć wie, że P. Jezus żyć będzie
i umrze jako ofiara Bogu za grzechy. We wielu rodzinach zachowują
pobożny zwyczaj, żeby nie tylko pierworodne, ale każde dziecię
po chrzcie świętym składać jakby w ofierze na stopniu ołtarza Matki
Najśw. i w ten sposób uprosić dla dziecięcia Jej opiekę. Tak uczyniono
między innymi ze św. Stanisławem Kostką.

\(4\) «A oto był człowiek w Jeruzalem, któremu imię Symeon.» Znany był
w mieście i dla cnót swoich i dla przyrzeczenia, które był otrzymał
od Boga, że doczeka się narodzenia Zbawiciela. Chwali go Pismo
św. przede wszystkiem, że był «sprawiedliwy», czyli prawy. I wielka
to zaiste zaleta, na którą składa się nieposzlakowana we wszystkich
interesach zupełna rzetelność, we wszystkiem prawdomówność, i niezawodna
zawsze słowność. Był Symeon «bogobojny», więc nie tyle ludzkich bał się
sądów, co przede wszystkiem bożych. Oczekiwał «pociechy», nie swojej
osobistej, ale «Izraelskiej» tzn. ogólnej, mającej służyć dobru
pospolitemu. A co najważniejsza – «Duch Święty był w nim», nie duch
świata, który zawsze jest samolubny i uczy nas szukać na pierwszym
miejscu własnego tylko zysku, własnych przyjemności i rozkoszy, własnego
wreszcie wywyższenia, choćby ze szkodą drugich. Wglądnijże w siebie, czy
jesteś podobny do Symeona, a czego ci nie dostaje, w tem koniecznie
poprawić się staraj.

\(5\) «Odpowiedź był wziął od Ducha Świętego, że niemiał oglądać
śmierci, ażby pierwej oglądał Chrystusa Pańskiego.» Widocznie
za przykładem dawnych patriarchów i proroków pragnął ten Symeon rychłego
przyjścia Zbawiciela, i jak niegdyś Daniel, nazwany przez Anioła «mężem
pożądania», często błagał i pytał Pana Boga na modlitwie, rychło-li
przyjdzie obiecany Zbawiciel, który wybawi lud swój od grzechów ich.
A ty o Zbawiciela, który dawno już przyszedł, odkąd Słowo stało się
Ciałem i mieszka między nami, tak mało dbasz, że ledwie kiedy, a nawet
wtenczas kiedy się modlisz o Nim nie myślisz.

\(5\) «On też wziął Je» (Dzieciątko Jezus) «na ręce swoje i błogosławił
Boga.» Wielka to i nadzwyczajna łaska, której doznał Symeon, że wolno mu
było piastować najświętszą Dziewicę, – i myślę, że niejeden nie
wiedzieć coby za to dał, żeby podobnej łaski mógł dostąpić. A jednak my
kapłani codziennie przy Mszy św. i ilekroć niesiemy P. Jezusa do chorego
i przy wielu innych okazjach, – a wierni wszyscy ilekroć przystępują
do Komunii św., tej samej i owszem większej jeszcze łaski stajemy się
uczestnikami. Symeon raz jeden doświadczywszy tego wielkiego
dobrodziejstwa, niczego już na świecie nie pragnął i niczego się więcej
nie spodziewał; nawet dłuższego życia sobie nie życzy, ale błaga: «teraz
puszczasz sługę Twego Panie w pokoju.» Mój Boże! Jak my całkiem inaczej
postępujemy. – Do życia ziemskiego, mimo, że nieraz na nie narzekamy,
tak jesteśmy przywiązani, iż niczego się więcej nie boimy niż śmierci
i wciąż coś nowego sobie wynajdujemy, czegobyśmy się chcieli doczekać.
Żeby nam przynajmniej chodziło o doczekanie się rzetelnej poprawy życia,
albo o jakie łaski szczególniejsze! Ale niestety, my w tem życiu
łakniemy i pragniemy doczesnego tylko powodzenia i używania, i byleśmy
to mieli, to do nieba i Boga wcale nam nie pilno, ani tęskno.

\(7\) Przy uroczystości dzisiejszej zwykł Kościół św. święcić gromnice,
żeby przypomnieć nam, że, jak to Symeon powiedział, P. Jezus jest
«światłością na oświecenia narodów.» W naszych czasach dużo mówią ludzie
o oświacie; aleć jeden tylko P. Jezus jest, jak naucza Jan.
św. Ewangelista, «światłością prawdziwą, która oświeca każdego człowieka
na ten świat przychodzącego!» Dobra i pożądana jest nauka i wszelka
oświata, ale tylko o tyle, o ile jest zgodną z P. Jezusem i nauką Jego;
o ile zaś chce obywać się bez Niego, albo nawet jest Mu przeciwna, złą
jest i do złego prowadzi.

\(8\) Umierającym podaje się gromnicę do ręki, bo w godzinę śmierci
szczególnie potrzebuje człowiek, żeby mu P. Jezus przyświecał światłem
wiary i łaski swojej. Chcesz-li doczekać się szczęśliwej śmierci, –
mocno przez całe życie twoje i we wszystkich okolicznościach trzymaj się
światła wiary i postępuj za światłem łaski Bożej. Jeżeli to wiernie
czynić będziesz, nie zlękniesz się gromnicy, gdy ci będą do rąk
podawali, ale przeciwnie rozweseli ona jasnością swoją ostatnie
twoje chwile.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 22 II – Katedry św. Piotra Apostoła   
*2 klasy*   
*Szaty białe*   
Już w IV wieku chrześcijanie rzymscy obchodzili 22 lutego pamiątkę rządów biskupich św. Piotra w ich kościele. Dzięki założeniu przez św. Piotra stolicy biskupiej i papieskiej w Rzymie, miasto to stało się ośrodkiem całego chrześcijaństwa. W bazylice św. Piotra na Watykanie przechowuje się drewnianą «katedrę», czyli przenośny tron biskupi, który miał służyć św. Piotrowi.   


### Introit  
*Syr 45:30*   
Pan zawarł z nim przymierze pokoju i ustanowił go przełożonym, aby godność kapłańska została przy nim na wieki.   
*Ps 131:1*   
Pomnij, Panie, na Dawida i na całą jego gorliwość.   
Chwała Ojcu.   
Pan zawarł z nim przymierze pokoju i ustanowił go przełożonym, aby godność kapłańska została przy nim na wieki.[^1716]   


### Kolekta  
Boże, powierzając Swojemu Apostołowi świętemu Piotrowi klucze Królestwa Niebieskiego, udzieliłeś mu arcykapłańskiej władzy wiązania i rozwiązywania, spraw przeto, abyśmy za jego przyczyną wyzwolili się z więzów swoich grzechów.   
Który żyjesz.   
   
*Wspomnienie św. Pawła Apostoła*   
Boże, który oświeciłeś wiele narodów przez nauczanie św. Pawła Apostoła, spraw, abyśmy doznali wstawiennictwa tego, którego wspominamy.   
Przez Pana.[^1717]   


### Lekcja  
Czytanie z Listu świętego Piotra Apostoła.   
*1 P 1:1-7*   
*Pierwszy list św. Piotra to pierwsze ogniwo łańcucha encyklik papieskich, w których zastępcy Chrystusa podają Kościołowi Jego naukę.*   
Piotr, Apostoł Jezusa Chrystusa, do przychodniów rozproszenia Pontu, Galacji, Kapadocji, Azji i Bitynii – wybranym według przejrzenia Boga Ojca ku uświęceniu Ducha, ku posłuszeństwu i pokropieniu Krwią Jezusa Chrystusa: łaska i pokój niech się w was pomnaża. Błogosławiony Bóg i Ojciec Pana naszego Jezusa Chrystusa, który z wielkiego miłosierdzia swego odrodził nas przez zmartwychwstanie Jezusa Chrystusa ku nadziei żywej, ku trwałemu, nieskalanemu i wiecznemu dziedzictwu, zachowanemu w niebiesiech dla was, których przez wiarę strzeże potęga Boża, aby zbawienie zgotowane okazało się w ostatecznym czasie. Z tego radować się będziecie, choć teraz potrzeba i smucić się nieco rozmaitymi pokusami, aby próba wiary waszej, daleko cenniejsza niż złoto (które w ogniu próbują), okazała się ku chwale, czci i sławie w objawieniu Jezusa Chrystusa, Pana naszego.[^1718]   


### Graduał  
*Ps 106:32; 106:31*   
Niechaj Go sławią ludy w zgromadzeniu, i na zebraniu starców niechaj Go chwalą.   
V. Niech dzięki czynią Panu za Jego miłosierdzie, za Jego cuda dla synów człowieczych. Alleluja, alleluja   
*Mt 16:18*   
Ty jesteś Opoką, a na tej Opoce zbuduję Kościół mój. Alleluja.[^1719]   


### Traktus  
*Ps 106:32; 106:31*   
Niechaj Go sławią ludy w zgromadzeniu, i na zebraniu starców niechaj Go chwalą.   
V. Niech dzięki czynią Panu za Jego miłosierdzie, za Jego cuda dla synów człowieczych.   
*Mt 16:18*   
Ty jesteś Opoką, a na tej Opoce zbuduję Kościół mój.   
V. I bramy piekielne nie zwyciężą go. I tobie dam klucze Królestwa Niebieskiego.   
V. A cokolwiek zwiążesz na ziemi, będzie związane i w niebiesiech.   
V. A cokolwiek rozwiążesz na ziemi, będzie rozwiązane i w niebiesiech.[^1720]   


### Ewangelia  
Ciąg dalszy ☩ Ewangelii świętej według Mateusza.   
*Mt 16:13-19*   
*Ewangelia ze Mszy wspólnej nr 8 Si diligis*   
Onego czasu: Przyszedł Jezus w okolice Cezarei Filipowej i pytał uczniów swoich, mówiąc: «Za kogo mają ludzie Syna Człowieczego?» A oni powiedzieli: «Jedni za Jana Chrzciciela, drudzy za Eliasza, a inni za Jeremiasza albo jednego z proroków».   
Rzekł im Jezus: «A wy za kogo mię macie?» Odpowiadając Szymon Piotr rzekł: «Tyś jest Chrystus, Syn Boga żywego». A odpowiadając Jezus rzekł mu: «Błogosławionyś, Szymonie Bar Jona, bo ciało i krew nie objawiły tobie, jeno Ojciec mój, który jest w niebiesiech. A ja ci powiadam, że ty jesteś Opoką, a na tej Opoce zbuduje Kościół mój i bramy piekielne nie zwycięża go. I tobie dam klucze Królestwa Niebieskiego: a cokolwiek zwiążesz na ziemi, będzie związane i w niebiesiech; a cokolwiek rozwiążesz na ziemi, będzie rozwiązane i w niebiesiech».[^1721]   


### Antyfona na Ofiarowanie  
*Mt 16:18-19*   
Ty jesteś Opoką, a na tej Opoce zbuduje Kościół mój i bramy piekielne nie zwycięża go. I tobie dam klucze Królestwa Niebieskiego.[^1722]   


### Sekreta  
Prosimy Cię, Panie, niech modlitwa świętego Piotra Apostoła poleca prośby i ofiary Kościoła Twojego, a co sprawujemy ku jego chwale, niech nam wyjedna odpuszczenie grzechów.   
Przez Pana.   
   
*Wspomnienie św. Pawła Apostoła*   
Dla próśb Twego Apostoła Pawła poświęć, Panie, dary ludu Twojego: miłe Ci są, boś je ustawnowił, niech się staną milsze przez modlitwy orędownika.   
Przez Pana.[^1723]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1724]   


### Antyfona na Komunię  
*Mt 16:18*   
Ty jesteś Opoką, a na tej opoce zbuduję Kościół mój.[^1725]   


### Pokomunia  
Złożona ofiara niech nam będzie źródłem radości, o Panie; a jako sławimy przedziwne Twe dary w Apostole Twoim Piotrze, tak niechaj przezeń uzyskamy Twoje obfite przebaczenie.   
Przez Pana.   
   
*Wspomnienie św. Pawła Apostoła*   
Uświęceni zbawiennym misterium, prosimy Cię, Panie, aby nie brakło nam wstawiennictwa tego, pod którego opiekę i rządy nas oddałeś.   
Przez Pana.[^1726]   
■


## 24 II – Św. Macieja Apostoła   
*2 klasy*   
*Szaty czerwone*   
Lekcja dzisiejszej Mszy podaje opis wyboru św. Macieja na Apostoła w miejsce Judasza. Dowiadujemy się z niej, że św. Maciej był uczniem Chrystusa od chrztu w Jordanie aż do Wniebowstąpienia. O dalszym życiu św. Macieja nie wiemy nic pewnego. Tradycja głosi, że dotarł do Etiopii i tam poniósł śmierć męczeńską.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^1727]   


### Kolekta  
Boże, który przyłączyłeś św. Macieja do grona Twoich Apostołów, spraw, prosimy, abyśmy za jego wstawiennictwem doznawali zawsze Twojej tkliwej miłości.   
Przez Pana.[^1728]   


### Lekcja  
Czytanie z Dziejów Apostolskich.   
*Dz 1, 15-26*   
W one dni powstał Piotr wpośród braci (a był poczet osób zebranych około stu dwudziestu) i rzekł: «Mężowie bracia! Musiało się wypełnić Pismo, które Duch Święty zapowiedział przez usta Dawida o Judaszu, przywódcy tych, co pojmali Jezusa. Należał on do naszego grona i miał współuczestnictwo w tym posługiwaniu. Ten tedy nabył pole z zapłaty niegodziwości, a powiesiwszy się, rozpękł się na dwoje i wypłynęły wszystkie jego wnętrzności. I stało się to wiadome wszystkim mieszkańcom Jerozolimy, tak że i pole owo nazwano w ich języku Hakeldama, to jest pole krwi.   
Napisane jest bowiem w Księdze Psalmów: Niech mieszkanie ich stanie się pustkowiem i niech się nie znajdzie, kto by w nim zamieszkał: oraz biskupstwo jego niech zabierze inny. Potrzeba tedy, aby jeden z tych mężów, którzy się z nami zbierali przez cały czas, kiedy Pan Jezus przebywał między nami, począwszy od chrztu Janowego aż do dnia Wniebowstąpienia, stał się wraz z nami świadkiem Jego zmartwychwstania».   
I stawiono dwóch: Józefa, zwanego Barsabą, który miał przydomek Justus, i Macieja. A modląc się mówili: «Ty, Panie, który znasz serca wszystkich, okaż, kogoś z tych dwóch wybrał, aby zajął miejsce tego posługiwania i apostolstwa, któremu sprzeniewierzył się Judasz, aby odejść na miejsce swoje». I rozdano im losy. A los padł na Macieja i przyłączony był do jedenastu Apostołów.[^1729]   


### Graduał  
*Ps 138:17-18*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
V. Gdybym ich przeliczył, więcej ich niż piasku.[^1730]   


### Traktus  
*Ps 138:17-18*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
V. Gdybym ich przeliczył, więcej ich niż piasku.   
*Ps 20:3-4*   
Spełniłeś pragnienie jego serca, prośbie ust jego nie odmówiłeś.   
V. Uprzedziłeś go hojnym błogosławieństwem.   
V. Włożyłeś mu na głowę koronę z drogich kamieni.[^1731]   


### Ewangelia  
Ciąg dalszy ☩ Ewangelii świętej według Mateusza.   
*Mt 11:25-30*   
Onego czasu: Odpowiadając Jezus rzekł: «Wysławiam Cię, Ojcze, Panie nieba i ziemi, iżeś te rzeczy zakrył przed mądrymi i przewidującymi, a objawiłeś je maluczkim. Tak, Ojcze, bo tak się spodobało Tobie. Wszystko dane mi jest od Ojca mego. I nikt nie zna Syna, jeno Ojciec, ani Ojca nikt nie zna, jeno Syn i komu by Syn zechciał objawić.   
Pójdźcie do mnie wszyscy, którzy pracujecie i uginacie się pod ciężarem, a ja was pokrzepię. Weźmijcie jarzmo moje na siebie i uczcie się ode mnie, żem jest cichy i pokornego serca, a znajdziecie odpocznienie dla dusz waszych. Albowiem jarzmo moje słodkie jest, a brzemię moje lekkie».[^1732]   


### Antyfona na Ofiarowanie  
*Ps 44:17-18*   
Ustanowisz ich książętami po całej ziemi, przez wszystkie pokolenia głosić będą Twe imię, o Panie.[^1733]   


### Sekreta  
Panie, niech ta modlitwa św. Apostoła Twojego Macieja towarzyszy darom, które składamy w ofierze Twojemu imieniu: dzięki niej racz nas oczyszczać i bronić.   
Przez Pana.[^1734]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1735]   


### Antyfona na Komunię  
*Mt 19:28*   
Wy, którzy za mną poszli, zasiądziecie na stolicach, sądząc dwanaście pokoleń Izraela.[^1736]   


### Pokomunia  
Prosimy Cię, wszechmogący Boże, spraw, abyśmy dzięki przyjęciu świętego daru, za wstawiennictwem świętego Apostoła Twego Macieja, otrzymali przebaczenie i pokój.   
Przez Pana.[^1737]   
■


## 19 III – Św. Józefa, Oblubieńca N. M. P.   
*1 klasy*   
*Szaty białe*   
Ewangelia nazywa św. Józefa «mężem sprawiedliwym»: Stopień tej sprawiedliwości, czyli świętości, był bardzo wysoki, skoro Bóg wybrał go na męża Najświętszej Dziewicy i opiekuna swojego Syna. Ewangelia ukazuje jego doskonałe poddanie woli Bożej oraz poświęcenie dla Jezusa i Maryi. Św. Józef jest wzorem ojca rodziny.   
W Kościele wschodnim czczono św. Józefa w oktawie Bożego Narodzenia już w VIII wieku. Na Zachodzie jego kult rozpoczął się znacznie później i był związany z rozmaitymi datami. Datę 19 marca ustalono w XV wieku. Papież Pius IX ogłosił św. Józefa patronem całego   
Kościoła, a Jan XXIII umieścił jego imię w kanonie Mszy świętej.   


### Introit  
*Ps 91:13-14*   
Sprawiedliwy zakwitnie jak palma, rozrośnie się jak cedr na Libanie, zasadzony w domu Pańskim, w przedsionkach Boga naszego. (O. W. Alleluja, alleluja.)   
*Ps 91:2*   
Dobrze jest wysławiać Pana i śpiewać imieniu Twemu, o Najwyższy.   
Chwała Ojcu.   
Sprawiedliwy zakwitnie jak palma, rozrośnie się jak cedr na Libanie, zasadzony w domu Pańskim, w przedsionkach Boga naszego. (O. W. Alleluja, alleluja.)[^1738]   


### Kolekta  
Prosimy Cię, Panie, niech nas wspomagają zasługi Oblubieńca Twojej Najświętszej Rodzicielki, abyśmy za jego wstawiennictwem otrzymali to, czego nie możemy sami uzyskać:   
Który żyjesz.[^1739]   


### Lekcja  
Czytanie z Księgi Syracydesa.   
*Syr 45:1-6*   
Umiłowany przez Boga i ludzi, którego pamięć jest błogosławiona. Pan dał mu chwałę podobną jako innym świętym, uczynił go potężnym na postrach nieprzyjaciół, a na jego słowa uśmierzał srogie klęski. On go też wsławił wobec królów, dawał przezeń rozkazy ludowi swemu i dozwolił mu oglądać chwałę swoją. Dla jego wiary i łagodności poświęcił go i wybrał spośród wszystkich ludzi. Pozwolił mu słyszeć swój głos i wprowadził go do obłoku. Sam mu też zwierzył swe przykazania, prawa żywota i umiejętności.[^1740]   


### Graduał  
*Ps 20:4-5*   
Panie, dobrodziejstwami obsypałeś go szczodrze, włożyłeś mu na głowę koronę z drogich kamieni.   
V. Błagał Cię o życie, a Tyś go nim obdarzył, dni jego przedłużyłeś na wieki wieków.   
*Ps 111:1-3*   
Błogosławiony mąż, który boi się Pana i wielką radość znajduje w jego nakazach.   
V. Potomstwo jego będzie potężne na ziemi, dozna błogosławieństwa pokolenie prawych.   
V. Zasoby i bogactwa będą w jego domu, a hojność jego będzie trwała zawsze.[^1741]   


### Alleluja Wielkanocne  
Alleluja, alleluja   
*Ps 45:9*   
Umiłował go Pan i przyozdobił, przyodział go szatą chwały. Alleluja.   
*Oz 14: 6*   
Sprawiedliwy wyrośnie jak lilia i kwitnąć będzie przed Panem na wieki. Alleluja.[^1742]   


### Ewangelia  
Ciąg dalszy ☩ Ewangelii świętej według Mateusza.   
*Mt 1:18-21*   
Gdy poślubiona była Matka Jezusa Maryja Józefowi, pierwej niźli się zeszli, okazało się, że poczęła z Ducha Świętego. A Józef, mąż Jej, będąc sprawiedliwym i nie chcąc Jej zniesławiać, zamierzał Ją potajemnie opuścić. A gdy nad tym przemyśliwał, oto Anioł Pański ukazał mu się we śnie, mówiąc: «Józefie, synu Dawidów, nie bój się przyjąć Maryi, małżonki swojej, albowiem, co się z Niej poczęło, z Ducha Świętego jest. A porodzi syna i nazwiesz imię Jego Jezus, albowiem On wybawi lud swój od grzechów jego».[^1743]   


### Antyfona na Ofiarowanie  
*Ps 88:25*   
Z nim moja wierność i moja łaska; w moim imieniu moc jego wzrośnie. (O. W. Alleluja.)[^1744]   


### Sekreta  
Oddajemy Ci, Panie, hołd naszego poddaństwa, pokornie błagając, byś strzegł w nas swoich darów za wstawiennictwem św. Józefa, Oblubieńca Rodzicielki Syna Twojego, a Pana naszego Jezusa Chrystusa, w którego chwalebną uroczystość składamy Ci ofiarę uwielbienia.   
Przez tegoż Pana.[^1745]   


### Prefacja  
*Prefacja o św. Józefie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Ci składali należne uwielbienie, błogosławili Cię i wysławiali obchodząc uroczystość (czcząc) św. Józefa. Jako męża sprawiedliwego dałeś go Bogarodzicy Dziewicy za oblubieńca, a jako wiernego i roztropnego sługę postawiłeś go nad rodziną swoją, aby ojcowską opieką otaczał poczętego za sprawą Ducha Świętego Jednorodzonego Syna Twego, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesienie sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1746]   


### Antyfona na Komunię  
*Mt 1:20*   
Józefie, Synu Dawidów, nie bój się przyjąć Maryi, małżonki swojej, albowiem co się w Niej poczęło z Ducha Świętego jest. (O. W. Alleluja)[^1747]   


### Pokomunia  
Przyjdź nam z pomocą, miłosierny Boże, a za wstawiennictwem św. Józefa, Wyznawcy, strzeż w nas łaskawie Swoich darów.   
Przez Pana.[^1748]   
■


## 25 III – Zwiastowanie N. M. P.   

<div style="text-align:center"><img src ="./data/divinum-officium-custom/web/www/missa/Polski/Sancti/03-25.png" /></div>

*1 klasy*   
*Szaty białe*   
Dziewięć miesięcy przed Bożym Narodzeniem obchodzimy tajemnicę Wcielenia Syna Bożego i czcimy Maryję, która została wybrana na Matkę Boga. Godność ta była źródłem wszystkich Jej przywilejów (antyfona na wejście, kolekta). Cud zapowiedziany Achazowi przez proroka Izajasza (lekcja) spełnił się w ubogiej Dziewicy z Nazaretu (ewangelia). Jej zgoda na wolę Bożą wynagrodziła nieposłuszeństwo Ewy i dała jej godność «nowej Ewy», matki odkupionej ludzkości.   
Święto Zwiastowania obchodzono na Wschodzie już w V wieku. W VII wieku znano je i na Zachodzie. Przez pewien czas zaczynano od tego dnia rachubę lat.   


### Introit  
*Ps 44:13,15-16*   
Książęta ludu szukają Twych względów. Za Nią prowadzą do Króla dziewicę, Jej druhny wiodą do Niego z radością i weselem. (O. W. Alleluja, alleluja.)   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Książęta ludu szukają Twych względów. Za Nią prowadzą do Króla dziewicę, Jej druhny wiodą do Niego z radością i weselem. (O. W. Alleluja, alleluja.)[^1749]   


### Kolekta  
Boże, któryś zrządził, że za zwiastowaniem anielskim w żywocie Najświętszej Maryi Panny Słowo Twoje Ciałem się stało, pokornie Cię błagamy, spraw, aby wspomagało nas wstawiennictwo Tej, w której Boże macierzyństwo głęboko wierzymy.   
Przez tegoż Pana.[^1750]   


### Lekcja  
Czytanie z Księgi Proroka Izajasza.   
*Iz 7:10-15*   
W one dni: Rzekł Pan do Achaza, mówiąc: «Proś Pana Boga twego o znak dla siebie: w głębinie piekła lub na wysokości w górze». I rzekł Achaz: «Nie będę prosił i nie będę kusił Pana». I rzekł: «Słuchajcie więc, domie Dawida: Czyż to mało dla was dręczyć ludzi, że dręczycie także Boga mojego? Przeto sam Pan da wam znak: Oto Panna pocznie i porodzi Syna i nazwą imię Jego Emmanuel. Masło i miód będzie pożywał, by umiał zło odrzucać, a wybierać dobro».[^1751]   


### Traktus  
*Ps 44:3,5*   
Wdzięk rozlał się na Twoich wargach, przeto Bóg pobłogosławił Cię na wieki.   
V. W obronie wiary i sprawiedliwości niech cudów dokona Twoja prawica.   
*Ps 44:11-12*   
Posłuchaj, Córko, spójrz i nakłoń Twego ucha, bo Król pragnie Twojej piękności.   
*Ps 44:13,10*   
Książęta ludu szukają Twych względów, córki królewskie idą Ci naprzeciw.   
*Ps 44:15-16*   
Za Nią prowadzą do Króla dziewice, Jej druhny wiodą do Niego.   
V. Prowadzą je z radością i weselem do pałacu Króla.[^1752]   


### Alleluja Wielkanocne  
Alleluja, alleluja   
*Łk 1:28*   
Zdrowaś, Maryjo, łaski pełna; Pan z Tobą; błogosławionaś Ty między niewiastami. Alleluja.   
*Lb 17, 8*   
Zakwitła różdżka Jessego: Dziewica zrodziła Boga-Człowieka. Bóg światu przywrócił pokój, jednocząc w sobie to, co najniższe z najwyższym. Alleluja.[^1753]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:26-38*   
Onego czasu: Posłany jest Anioł Gabriel od Boga do miasta galilejskiego, które zwano Nazaret, do Panny poślubionej mężowi, któremu było na imię Józef, z domu Dawidowego, a imię Panny Maryja. I wszedłszy do Niej Anioł rzekł: «Bądź pozdrowiona, łaski pełna, Pan z Tobą, błogosławionaś Ty między niewiastami».   
A Ona, gdy posłyszała, zatrwożyła się na słowa jego i rozważała, cóż by to było za pozdrowienie. I rzekł Jej Anioł: «Nie lękaj się, Maryjo, albowiem znalazłaś łaskę u Boga! Oto poczniesz w łonie i porodzisz syna, i nadasz Mu imię Jezus. Ten będzie wielkim i Synem Najwyższego nazwany będzie. I da Mu Pan Bóg stolicę Dawida, ojca Jego i będzie królował nad domem Jakubowym na wieki, a królestwu Jego nie będzie końca».   
A Maryja rzekła do Anioła: «Jakże się to stanie, skoro męża nie znam?» I odpowiadając Anioł rzekł Jej: «Duch Święty zstąpi na Ciebie i moc Najwyższego Cię zacieni. Przeto i co się z Ciebie narodzi święte, Synem Bożym będzie nazwane. A oto Elżbieta, krewna Twoja, i ona poczęła dziecię w starości swojej, a jest to już szósty miesiąc dla tej, którą zowią niepłodną: bo nie masz nic niemożliwego u Boga». I rzekła Maryja: «Otom ja, służebnica Pańska, niechaj mi się stanie według słowa twego».[^1754]   


### Antyfona na Ofiarowanie  
*Łk 1:28,42*   
Zdrowaś, Maryjo, łaski pełna, Pan z Tobą: błogosławionaś Ty między niewiastami, i błogosławiony owoc żywota Twojego. (O. W. Alleluja.)[^1755]   


### Sekreta  
Prosimy Cię, Panie, utwierdź w duszach naszych tajemnice prawdziwej wiary, abyśmy wyznając prawdziwe bóstwo i człowieczeństwo Tego, który się począł z Dziewicy, zdołali dojść do wiekuistej radości mocą Jego zbawczego zmartwychwstania.   
Przez tegoż Pana.[^1756]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1757]   


### Antyfona na Komunię  
*Iz 7:14*   
Oto Panna pocznie i porodzi Syna i nazwą imię Jego Emmanuel. (O. W. Alleluja.)[^1758]   


### Pokomunia  
Prosimy Cię, Panie, wlej w nasze serca swoją łaskę, abyśmy poznawszy za zwiastowaniem anielskim wcielenie Chrystusa, Syna Twego, przez Jego mękę i krzyż zostali doprowadzeni do chwały zmartwychwstania.   
Przez tegoż Pana.[^1759]   


### Objaśnienia Ewangelii  

\(1\) Dzisiejsza uroczystość przypomina nam największe ze wszystkich
dobrodziejstwo i zmiłowanie Boże, które Kościół św. od wieków dzień
w dzień rano, w południe i wieczór na przez dzwonienie na Anioł Pański
przypomina. Dziś obchodzimy rocznicę wielkiego dnia, w którym «Słowo
stało się Ciałem» w żywocie Matki Najświętszej, tzn. że Słowo, to jest
drugą Osobą Trójcy Przenajświętszej, czyli Bóg Syn dla nas i dla naszego
zbawienia stał się człowiekiem, nie przestając oczywiści być Bogiem.
O tem dobrodziejstwie mówi sam P. Jezus do Nikodema: «Tak Bóg umiłował
świat, że Syna Swego jednorodzonego dał, aby wszelki, któ wierzy weń,
nie zginął, ale miał żywot wieczny.» Wieczność czeka każdego człowieka,
wierzącego w nią, jak wątpiącego, lub ją zaprzeczającego, wieczność
czeka i tego, co o niej myśli i dla niej żyje, jak i tego co o niej nie
myśli i o nią nie dba; bo dusza człowieka jest nieśmiertelna bez względu
na to, czy to komu się podoba, albo nie podoba. A w tej wieczności
każdego bez wyjątku czeka jedno z tego dwojga:: albo niebo, czyli żywot
wieczny, albo piekło, czyli zguba wieczna. Przed przyjściem Zbawiciela,
skutkiem grzechu pierworodnego, który po Adamie i Ewie prawem
dziedzictwa przeszedł na wszystkich ludzi, nikt nie mógł dostać się
do nieba, bo jak mówi Pismo św.: «nie wnijdzie do niego nic
nieczystego,» a wszyscy rodzą się skalani grzechem pierworodnym. Nawet
najsprawiedliwsi, co gorąco pragnęli przyjścia Zbawiciela, musieli
po śmierci czekać w otchłani; inni szli bez ratunku i miłosierdzia
na wieczne potępienie. I gdyby nie Wcielenie Syna Bożego, gdyby nie
to najmiłościwsze przyjście najmilszego Pana naszego Jezusa Chrystusa,
to my wszyscy i dzieci nasze i wnuki i przyjaciele i znajomi, jednem
słowem wszyscy bez wyjątku, nacierpiawszy się i nagrzeszywszy w tem
życiu poszlibyśmy po śmierci na cierpienia i męki bez końca –
do piekła. Czyżeś to kiedy rozważył, i czyś kiedy P. Boga za to tak
nieocenione dobrodziejstwo z serca dziękował? Czyńże to odtąd
przynajmniej, ilekroć będziesz odmawiał Anioł Pański.

\(2\) Dobrze mówi św. Augustyn, że Bóg nas stworzył bez nas, ale bez nas
i bez naszego z Nim spółdziałania nie zbawi nas. I sam P. Jezus w onych
wyżej przytoczonych słowach do Nikodema wyraźnie mówi: «aby każdy, kto
wierzy weń, nie zginął.» Aby dostąpić zbawienia i innych łask płynących
z Wcielenia Syna Bożego, potrzeba z naszej strony przede wszystkiem
wiary. Bo wyraźnie naucza Pismo św., że «bez wiary niepodobna jest
spodobać się Bogu. Albowiem przystępującym do Boga potrzeba wierzyć, iż
jest: A iż jest oddawcą tym, którzy Go szukają.» Ta wiara w Boga żywego
i prawdziwego i w słowa i w naukę Jego, bynajmniej nie ma być taka
tylko: że «niby wierzę i wiary się nie wypieram, nawet w tem lub w owem
do wymagań wiary się stosuje, ale w wielu innych rzeczach o zasady
i przepisy tej wiary nic się nie troszczę». Przypuszczam, że od ludzi
wiarygodnych posłyszałbyś i uwierzył, że w lesie pobliskim jest stado
wilków, albo że w twoim ogrodzie na takiem a takiem miejscu zakopany
jest z dawnych czasów wielki skarb: czyżby to tak samo ciebie ani
ziębiło ani grzało, jak mało się obchodzi niejedna prawda Wiary św.,
tej Wiary, której nas uczy sam Bóg z nieba i oblubienica Jego na ziemi,
Kościół święty? Wiara powinna być przede wszystkiem szczera, a nie
pozorna tylko; powinno być znać po nas, żeśmy ludzmi prawdziwie, a nie
tylko na pozór wierzącymi, bo ludzi można czasem oduczyć i oszukać
pozorami, ale u Boga i w wieczności to tylko popłaca, co jest szczere,
co jest prawdziwe.

\(3\) Do współdziałania z Sobą P. Bóg nikogo nie zmusza, bo dawszy
każdemu człowiekowi wolną wolę, już mu jej nigdy nie odbierze. Nie
znaczy to, jakoby człowiek mógł dokonać wszystkiego, co zechce, – bo
to byłaby wszechmocność, która jednemu tylko Bogu jest właściwa, –
ale wolna wola polega na tem, że człowiek może nawet wobec Boga, albo
zgodzić się na Jego wolę, albo jej się opierać, albo nawet przeciw niej
się buntować. I do nieba nikogo P. Bóg nie przymusza, ale jak onemu
bogatemu młodzieńcowi w Ewangelji, tak każdemu z nas mówi wyraźnie:
«Jeśli chcesz wnijść do żywota,» to daj dowód tego i «chowaj
przykazania». Najświętszej też Panny P. Bóg nie zmuszał, żeby stała się
Matką Bożą i tak spółdziałała z Nim ku swojemu i naszemu zbawieniu,
ale chcąc otrzymać jej dobrowolne przyzwolenie, posyła do niej Anioła
swego, jednego z pierwszych, Archanioła Gabrjela. Za dobrowolnem więc
spółdziałaniem Najśw. Panny otrzymaliśmy Tego, który jest źródłem
naszego zbawienia i łask wszystkich. Stąd też powszechnie w Kościele
Bożym jest to rozumienie, że wszystkie łaski otrzymujemy od Boga
za przyczyną tej Najświętszej naszej Matki. Rozważ tedy, jak koniecznie
i jak wielkie powinieneś mieć nabożeństwo do tej Przeczystej
Boga-Rodzicy.

\(4\) Porachuj jeżeli możesz, ile razy przez te 1900 lat, aż po nasze
czasy powtarzano to miłe Bogu i ludziom, Zdrowaś Marja? Łatwiej podobno
przyszłoby porachować gwiazdy na niebie, niż te Zdrowaśki. Otóż wkrótce
po Zwiastowaniu pospieszyła Matka Najśw. do św. Elżbiety,
która w starości swojej miała porodzić przesłańca P. Jezusa, św. Jana
Chrzciciela. Tam to Najśw. Panna, natchniona w swojem «Magnificat:» «oto
odtąd błogosławioną mię zwać będą wszystkie narody.» Proroctwa, tak
samo, jak cuda, są świadectwem Bożem, czyli nieomylny dowodem prawdy
Bożej, bo jak cudów, tak i proroctw nikt czynić nie może, tylko Bóg
i komu z posłanników swoich Bóg tej mocy użyczy. Zastanów się, czy
po ludzku mówiąc było to rzeczą prawdopodobną, albo nawet możliwą,
żeby biedną zubożałą panienkę, pochodzącą ze wzgardzonego
i znienawidzonego już wtenczas narodu żydowskiego, miały kiedykolwiek
znać i wychwalać wszystkie narody i to przez wszystkie wieki, aż
do skończenia świata? A jednak widoczny jest w tem palec Boży, że cześć
Marji nie ustaje i że coraz szerzej i głośniej, na kształt rzeki
wzbierającej, płynie z ziemi ku niebu ona modlitwa: «Błogosławionaś ty
między niewiastami, i błogosławion owoc żywota Twojego Jezus». Każde
nowe «Zdrowaś Marja» jest zarazem nowem potwierdzeniem onego słowa
Pańskiego: «Niebo i ziemia przeminą, ale słowa moje nie przeminą».

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 23 IV – Św. Wojciecha, Biskupa i Męczennika   
*1 klasy*   
*Szaty czerwone*   
Św. Wojciech urodził się w Czechach około roku 956. Pochodził z możnego rodu Sławników. Na cześć magdeburskiego biskupa Adalberta, pod którego opieką się kształcił, przybrał jego imię. Święcenia kapłańskie otrzymał w Pradze w roku 982. Rok później został biskupem Pragi. Z powodu waśni rodowych opuścił Pragę i w Rzymie wstąpił do klasztoru Benedyktynów. Wezwany przez diecezjan wrócił do Pragi, ale wkrótce musiał powtórnie ją opuścić. Za pozwoleniem papieża udał się na Węgry i do Polski. Korzystając z pomocy Bolesława Chrobrego ruszył na wyprawę misyjną do Prus. Dnia 23 kwietnia 997 roku został zabity przez pogańskich Prusów. Bolesław Chrobry wykupił jego ciało i złożył je w Gnieźnie. Grób św. Wojciecha stał się podstawą samodzielnej organizacji Kościoła w Polsce, ponieważ przy nim powstała pierwsza stolica metropolitalna. Dnia 31 sierpnia 1962 roku papież Jan XXIII ustanowił św. Wojciecha głównym Patronem Polski razem z Najświętszą Maryją Panną Królową Polski i św. Stanisławem B. M.   


### Introit  
*Ps 63:3*   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.   
*Ps 63:2*   
Słuchaj, Boże, głosu mojego, gdy się żalę; od strachu przed wrogiem zachowaj me życie.   
Chwała Ojcu.   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.[^1760]   


### Kolekta  
Prosimy Cię, Panie, niech św. Wojciech, Biskup i Męczennik, wyjedna nam Twoje miłosierdzie, abyś łaskawie odpuścił nam grzechy i użyczył upragnionych dobrodziejstw.   
Przez Pana.[^1761]   


### Lekcja  
Czytanie z Listu świętego Pawła Apostoła do Hebrajczyków.   
*Hbr 5:1-6*   
Bracia: Każdy arcykapłan, spośród ludzi wzięty, dla ludzi jest postanowiony w tym, co do Boga należy, aby składał dary i ofiary za grzechy. Aby też mógł współczuć z tymi, którzy są w nieświadomości i błędzie, ponieważ i on sam poddany jest słabości. I dlatego tak za lud, jak i za siebie składać winien ofiary za grzechy. A nikt niechaj się nie waży brać tej godności, chyba że jest powołany przez Boga, jak Aaron. Toteż i Chrystus nie sam siebie wywyższył, aby się stać najwyższym kapłanem, ale (wywyższył Go) Ten, który do Niego powiedział: Tyś Synem moim, jam dziś zrodził Ciebie. Jako też na innym miejscu mówi: Tyś jest kapłanem na wieki według porządku Melchizedeka.[^1762]   


### Graduał  
*J 10:14*   
Jam jest pasterz dobry: znam swoje owce i one mnie znają. Alleluja.   
*Ps 109:4*   
V. Tyś kapłanem na wieki na wzór Melchizedeka. Alleluja.[^1763]   


### Ewangelia  
Ciąg dalszy ☩ Ewangelii świętej według Jana.   
*J 10:11-16*   
Onego czasu: Rzekł Jezus do faryzeuszów: «Jam jest pasterz dobry. Dobry pasterz życie swoje daje za owce swoje. Lecz najemnik i ten, kto nie jest pasterzem, do którego nie należą owce, na widok zbliżającego się wilka porzuca owce i ucieka, a wilk porywa i rozprasza owce. Najemnik zaś ucieka, bo jest najemnikiem i nie troszczy się o owce.   
Jam jest pasterz dobry; znam swoje i one mnie znają; jako mnie zna Ojciec, a ja znam Ojca. I życie swoje oddaję za owce moje. I inne owce mam, które nie są z tej owczarni. I te muszę przyprowadzić i słuchać będą głosu mego, i stanie się jedna owczarnia i jeden pasterz».[^1764]   


### Antyfona na Ofiarowanie  
*Ps 20:4-5*   
Panie, włożyłeś mu na głowę koronę z drogich kamieni; błagał Cię o życie, a Tyś go nim obdarzył, alleluja.[^1765]   


### Sekreta  
Racz, Panie, łaskawie przyjąć złożoną ofiarę: niech nam wyjedna odpuszczenie win, gdy składamy ją imieniu Twemu w uroczystość św. Wojciecha, Twego Męczennika i Biskupa.   
Przez Pana.[^1766]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1767]   


### Antyfona na Komunię  
*J 10:14*   
Jam jest pasterz dobry, alleluja; znam swoje owce i one mnie znają, alleluja, alleluja.[^1768]   


### Pokomunia  
Pokrzepieni świętymi darami, kornie błagamy Cię, Panie, aby orędownictwo św. Wojciecha, Męczennika Twego i Biskupa, zawsze nam wyjednywało Twoje zbawienie.   
Przez Pana.[^1769]   
■


## 25 IV – Św. Marka Ewangelisty   
*2 klasy*   
*Szaty czerwone*   
Św. Marek pochodził z Jerozolimy. Towarzyszył św. Pawłowi w początkach pierwszej podróży misyjnej. Później wraz ze św. Barnabą głosił Ewangelię na Cyprze. Szczególnie ścisłe więzy łączyły go ze św. Piotrem, któremu służył jako tłumacz i sekretarz. Ustną katechezę Księcia Apostołów spisał w swojej Ewangelii. Dawna tradycja przypisuje św. Markowi założenie Kościoła w Aleksandrii. Relikwie jego spoczywają w Wenecji.   


### Introit  
*Ps 63:3*   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.   
*Ps 63:2*   
Słuchaj, Boże, głosu mojego, gdy się żalę; od strachu przed wrogiem zachowaj me życie.   
Chwała Ojcu.   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.[^1770]   


### Kolekta  
Boże, który zaszczyciłeś św. Marka, Twego Ewangelistę, łaską przepowiadania Ewangelii; daj, prosimy, abyśmy zawsze odnosili pożytek z jego nauki i znajdowali obronę w jego modlitwie.   
Przez Pana.[^1771]   


*Wspomnienie Dni Krzyżowych*   
Wszechmogący Boże, w naszym utrapieniu ufamy Twojej dobroci; spraw, prosimy, aby Twoja opieka broniła nas od wszelkich przeciwności.   
Przez Pana.[^1772]   


### Lekcja  
Czytanie z Księgi Proroka Ezechiela.   
*Ez 1:10-14*   
*Proroctwo Ezechiela rozpoczyna się wizją tronu Bożego, unoszonego przez cztery symboliczne zwierzęta. Każde z nich ma cztery oblicza. Tradycja chrześcijańska upatruje w nich symbole Ewangelistów. Ponieważ św. Marek rozpoczyna swoją Ewangelię opisem działalności św. Jana na puszczy, symbolem jego jest lew.*   
Podobieństwo wyglądu czterech zwierząt: po prawej ich stronie cztery ludzkie oblicza i lwie; cztery zaś oblicza wołu po lewej ich stronie, ponad nimi cztery oblicza orła. Oblicza ich i skrzydła ku górze wyciągnięte: dwa skrzydła każdego łączyły się ze sobą, a dwa okrywały ich ciała. A każde z nich poruszało się na wprost swego oblicza; gdzie był gwałtowny poryw wichru, tamtędy kroczyły, a idąc nie obracały się.   
A podobieństwo zwierząt: wygląd ich niby węgli ogniem rozżarzonych i jakby wygląd pochodni. To było widzenie przebiegające wśród zwierząt: blask ognia, a z ognia wychodząca błyskawica. A zwierzęta szły i wracały na podobieństwo połyskującego ognia.[^1773]   


### Graduał  
Alleluja, alleluja   
*Ps 88:6*   
Niebiosa wielbią cuda Twoje, Panie, a wierność Twoją zgromadzenie świętych. Alleluja.   
*Ps 20:4*   
Panie, włożyłeś mu na głowę koronę z drogich kamieni. Alleluja.[^1774]   


### Ewangelia  
Ciąg dalszy ☩ Ewangelii świętej według Łukasza.   
*Łk 10:1-9*   
Onego czasu: Wyznaczył Pan także innych siedemdziesięciu dwóch i rozesłał ich przed sobą, po dwóch do każdego miasta i miejsca, dokąd miał nadejść. I mówił im: «Żniwo wprawdzie wielkie, ale robotników mało. Proścież tedy Pana żniwa, aby wysłał robotników na żniwo swoje.   
Idźcie, oto wa was posyłam jako baranki między wilki. Nie noście trzosa ani torby, ani sandałów i nikogo w drodze nie pozdrawiajcie. A do któregokolwiek domu wnijdziecie, naprzód powiedzcie: Pokój temu domowi; a jeśliby tam przebywał syn pokoju, spocznie na nim pokój wasz; a jeśli nie, do was powróci. W tymże domu zostańcie, jedząc i pijąc, co jest u nich: albowiem godzien jest robotnik zapłaty swojej. Nie przechodźcie z domu do domu. A do któregokolwiek miasta wnijdziecie i przyjmą was, jedzcie, co przed wami położą, i uzdrawiajcie chorych, którzy są w nim, i mówcie im: Zbliżyło się do was Królestwo Boże».[^1775]   


### Antyfona na Ofiarowanie  
*Ps 88:6*   
Niebiosa wielbią cuda Twoje, Panie, a wierność Twoją zgromadzenie świętych, alleluja, alleluja.[^1776]   


### Sekreta  
Składając Ci dary w uroczystość św. Marka Twego Ewangelisty, prosimy Cię, Panie, aby jego orędownictwo tak uczyniło nas miłymi Tobie w słowach i uczynkach, jak przepowiadanie Ewangelii przyniosło mu chwałę.   
Przez Pana.[^1777]   


*Wspomnienie Dni Krzyżowych*   
Prosimy Cię, Panie, niech ta ofiara oswobodzi nas z więzów naszych nałogów i wyjedna nam dary Twojego miłosierdzia.   
Przez Pana.[^1778]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1779]   


### Antyfona na Komunię  
*Ps 63:11*   
Sprawiedliwy weseli się w Panu i do Niego się ucieka, a wszyscy prawego serca się chlubią, alleluja, alleluja.[^1780]   


### Pokomunia  
Prosimy Cię, Panie, niech Twój Sakrament stanie się dla nas źródłem nieustannej pomocy, a dzięki modłom św. Marka, Ewangelisty, niech nas zawsze broni od wszelkich przeciwności.   
Przez Pana.[^1781]   


*Wspomnienie Dni Krzyżowych*   
Prosimy Cię, Panie, przyjmij nasze modlitwy z ojcowską dobrocią, a gdy wśród utrapień otrzymujemy Twoje dary, niechaj Twa pociecha wzmaga naszą miłość ku Tobie.   
Przez Pana.[^1782]   
■


## 01 V – Św. Józefa Robotnika, Oblubieńca N. M. P   
*1 klasy*   
*Szaty białe*   
Obowiązek pracy nałożył Pan Bóg na człowieka już u progu jego istnienia (kolekta). Umieścił go w raju, «aby go uprawiał i strzegł». Błogosławiąc pierwszej parze ludzkiej wydał jej Bóg polecenie : «czyńcie sobie ziemię poddaną». Przez pracę człowiek zdobywa sobie środki do życia oraz rozwija swoje siły fizyczne i duchowe. Sumienna praca pomaga człowiekowi w ujarzmianiu namiętności i zabezpiecza go przed pokusami. Syn Boży chciał się urodzić w rodzinie ubogiej, żyjącej z pracy rąk. Przybranym ojcem Jezusa Chrystusa był cieśla (ewangelia, antyfona na komunie). Św. Józef chętnie poddawał się obowiązkowi pracy, oddając w ten sposób chwałę Bogu i zasługując na nagrodę wieczną (lekcja). Pius XII ogłosił go Patronem wszystkich pracujących, aby od niego uczyli się pracować z pożytkiem materialnym i duchowym.   


### Introit  
*Mdr 10:17*   
Mądrość oddała sprawiedliwym nagrodę za ich pracę i prowadziła ich przedziwną drogą, i była im we dnie zasłoną, a w nocy światłością gwiazd. (O. W. Alleluja, alleluja.)   
*Ps 126:1*   
Jeżeli domu Pan nie zbuduje, darmo się trudzą ci, którzy go wznoszą.   
Chwała Ojcu.   
Mądrość oddała sprawiedliwym nagrodę za ich pracę i prowadziła ich przedziwną drogą, i była im we dnie zasłoną, a w nocy światłością gwiazd. (O. W. Alleluja, alleluja.)[^1783]   


### Kolekta  
Boże, Stwórco wszechrzeczy, który nałożyłeś na rodzaj ludzki obowiązek pracy, spraw łaskawie, abyśmy za przykładem i pod opieką św. Józefa wykonywali prace, które nam nakazujesz, i otrzymali nagrodę, którą nam przyrzekasz.   
Przez Pana.[^1784]   


### Lekcja  
Czytanie z Listu świętego Pawła Apostoła do Kolosan.   
*Kol 3:14-15, 17, 23-24*   
Bracia: Miejcie miłość, która jest węzłem doskonałości. A pokój Chrystusowy, do którego też wezwani jesteście w jednym ciele, niech z radością zamieszka w sercach waszych i bądźcie wdzięczni. Wszystko, cokolwiek czynicie w słowie lub uczynku, wszystko w imię Pana Jezusa Chrystusa czyńcie, dziękując przez Niego Bogu Ojcu. Cokolwiek Czynicie, z serca czyńcie jako Panu, a nie ludziom, wiedząc, że od Pana otrzymacie zapłatę dziedzictwa. Panu Chrystusowi służcie.[^1785]   


### Graduał  
Alleluja, alleluja   
W jakimkolwiek nieszczęściu wzywać mnie będą, wysłucham ich, i będę ich opiekunem. Alleluja.   
V. Spraw, św. Józefie, abyśmy wiedli życie nieskalane; niech ono będzie bezpieczne pod twoją opieką. Alleluja.[^1786]   


### Ewangelia  
Ciąg dalszy ☩ Ewangelii świętej według Mateusza.   
*Mt 13:54-58*   
Onego czasu: Jezus przyszedłszy do ojczyzny swojej nauczał ich w synagogach, tak że zdumiewali się i mówili: «Skądże Mu ta mądrość i moc? Czyż nie jest to syn cieśli i czyż Matki Jego nie zwą Maryja, a braci Jego – Jakubem i Józefem, Szymonem i Judą? A siostry Jego, czyż nie wszystkie znajdują się wśród nas? Skądże Mu tedy to wszystko?» I gorszyli się z Niego. A Jezus rzekł im: «Prorok bez czci jest tylko w ojczyźnie swojej i w domu swoim». I nie uczynił tam cudów wielu dla niedowiarstwa ich.[^1787]   


### Antyfona na Ofiarowanie  
*Ps 89:17*   
Dobroć Pana Boga naszego niechaj będzie nad nami; szczęść nam w pracy rąk naszych i poszczęść dziełu rąk naszych. (O. W. Alleluja.)[^1788]   


### Sekreta  
Dary, które składamy Ci, Panie, z pracy rąk naszych, niech się staną za przyczyną św. Józefa zadatkiem naszej jedności i pokoju.   
Przez Pana.[^1789]   


### Prefacja  
*Prefacja o św. Józefie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Ci składali należne uwielbienie, błogosławili Cię i wysławiali obchodząc uroczystość (czcząc) św. Józefa. Jako męża sprawiedliwego dałeś go Bogarodzicy Dziewicy za oblubieńca, a jako wiernego i roztropnego sługę postawiłeś go nad rodziną swoją, aby ojcowską opieką otaczał poczętego za sprawą Ducha Świętego Jednorodzonego Syna Twego, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesienie sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1790]   


### Antyfona na Komunię  
*Mt 13:54-55*   
Skądże Mu ta mądrość i moc? Czyż nie jest to syn cieśli i czyż matki Jego nie zwą Maryja? (O. W. Alleluja.)[^1791]   


### Pokomunia  
Panie, niech te święte dary, które spożyliśmy, dopełnią za wstawiennictwem św. Józefa nasze działanie i zapewnią nam nagrodę.   
Przez Pana.[^1792]   
■


## 03 V – N. M. P., Królowej Polski, Głównej Patronki Polski   
*1 klasy*   
*Szaty białe*   
*W Polsce*   
Naród polski wiele razy doświadczył w ciągu swoich dziejów opieki Matki Bożej. Moc Jej orędownictwa zajaśniała szczególnie w czasie tzw. «potopu». Po cudownej obronie Jasnej Góry przed Szwedami król Jan Kazimierz dnia 1 kwietnia 1656 roku uroczystym aktem oddał kraj pod opiekę Matki Bożej, obierając Ją Królową Polski. W roku 1924 na prośbę biskupów polskich papież Pius XI ustanowił specjalne święto Najświętszej Maryi Panny Królowej Polski i pozwolił je obchodzić w pamiętnym dniu uchwalenia Konstytucji 3 Maja. Dnia 3 sierpnia 1962 roku Ojciec św. Jan XXIII ustanowił Najświętszą Maryję Pannę Królową Polski główną Patronką kraju razem ze świętymi Biskupami i Męczennikami Wojciechem i Stanisławem. Teksty mszalne wysławiają opiekę Maryi nad naszym narodem i proszą o dalszą Jej pomoc.   


### Introit  
Radujmy się wszyscy w Panu, obchodząc uroczystość ku czci Najświętszej Maryi Panny; z Jej uroczystości radują się Aniołowie i wychwalają Syna Bożego.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Radujmy się wszyscy w Panu, obchodząc uroczystość ku czci Najświętszej Maryi Panny; z Jej uroczystości radują się Aniołowie i wychwalają Syna Bożego.[^1793]   


### Kolekta  
Wszechmogący i miłosierny Boże, któryś dał nam w Najświętszej Maryi Pannie przedziwną pomoc dla obrony naszego narodu, spraw łaskawie, abyśmy z taką pomocą, walcząc za życia, w chwili śmierci zdołali odnieść zwycięstwo nad złośliwym wrogiem.   
Przez Pana.[^1794]   


### Lekcja  
Czytanie z Księgi Judyty.   
*Jdt 13:22; 13:23-25*   
Pobłogosławił Cię Pan w mocy swojej, bo przez Cię wniwecz obrócił naszych nieprzyjaciół. Błogosławionaś Ty, Córko, przez Pana Boga wysokiego nad wszystkie niewiasty na ziemi. Błogosławiony Pan, który stworzył niebo i ziemię… Bo dziś imię Twe tak wsławił, iż chwała Twa nigdy nie zejdzie z ust ludzi, którzy pomni będą na wieki mocy Pańskiej. Dla nich to samej siebie nie szczędziłaś z powodu utrapienia i udręki rodu Twojego, lecz zapobiegłaś upadkowi przed obliczem Boga naszego.[^1795]   


### Graduał  
Alleluja, alleluja   
*Pnp 6:3; 6:9*   
V. Cała piękna jesteś i pełna wdzięku, córko syjońska! Piękna jak księżyc, wybrana jak słońce, trwogę budząca jak wojsko uszykowane do boju. Alleluja.   
V. Pobłogosławił Cię Pan Swoją mocą, bo przez Cię wniwecz obrócił naszych nieprzyjaciół. Alleluja.[^1796]   


### Ewangelia  
Ciąg dalszy ☩ Ewangelii świętej według Jana.   
*J 19:25-27*   
Onego czasu: Pod krzyżem Jezusowym stała Matka Jego i siostra Matki Jego, Maria Kleofasowa, oraz Maria Magdalena. Gdy więc Jezus ujrzał Matkę i ucznia, którego miłował, stojącego obok, rzekł do Matki swojej: «Niewiasto, oto syn Twój!» Potem rzekł uczniowi: «Oto Matka twoja!» I od onej godziny wziął ją uczeń pod swoją opiekę.[^1797]   


### Antyfona na Ofiarowanie  
*Jer 18:20*   
Pamiętaj o nas, Matko Dziewico, przed obliczem Boga, abyś prosiła o dobra dla nas i aby od nas odwrócił swój gniew.[^1798]   


### Sekreta  
Przyjmij, Panie, ofiarę, jaką Ci składamy czcząc pamięć najłaskawszej Dziewicy Maryi, która nas pociesza w każdym utrapieniu naszym i spraw, aby umysł nasz oświecony niebieskim światłem Ducha Świętego gardził dobrami ziemskimi, a zawsze dążył do niebieskich.   
Przez Pana.[^1799]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1800]   


### Antyfona na Komunię  
Najdostojniejsza Królowo świata, Maryjo, zawsze Dziewico, któraś porodziła Chrystusa Pana, Zbawiciela wszystkich ludzi, wypraszaj nam pokój i zbawienie, alleluja.[^1801]   


### Pokomunia  
Boże, któryś dał nam Najświętszą Dziewicę Maryję za szczególną Patronkę, spraw łaskawie, abyśmy zasileni Twoim świętym darem doznawali Jej opieki we wszystkich przeciwnościach.   
Przez Pana.[^1802]   
■


## 08 V – Św. Stanisława, Biskupa i Męczennika   
*1 klasy*   
*Szaty czerwone*   
*W Polsce*   
Św. Stanisław urodził się w Szczepanowie (dzisiejsza diecezja tarnowska), w roku 1030. Po studiach w Gnieźnie i w Paryżu został kapłanem i kanonikiem diecezji krakowskiej. W roku 1071 został biskupem Krakowa, który był już stolicą Polski. Jako gorliwy pasterz wypominał nadużycia nawet królowi, Bolesławowi Śmiałemu. Gdy napomnienia nie pomagały, św. Stanisław wyłączył króla ze społeczności kościelnej. Oburzony król kazał zabić biskupa. Rozkaz ten wykonano 11 kwietnia 1079 roku, gdy św. Stanisław odprawiał Mszę świętą w kościele Św. Michała na Skałce. Św. Stanisław został kanonizowany w Asyżu 8 września 1253 roku. Relikwie jego spoczywają w katedrze na Wawelu. Św. Stanisław jest głównym Patronem Polski. Ginąc w obronie moralności katolickiej św. Stanisław stał się naśladowcą Dobrego Pasterza, który daje życie za swoje owce (ewangelia).   


### Introit  
*Ps 63:3*   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.   
*Ps 63:2*   
Słuchaj, Boże, głosu mojego, gdy się żalę; od strachu przed wrogiem zachowaj me życie.   
Chwała Ojcu.   
Ocaliłeś mię, Boże, od zgrai złoczyńców, alleluja, i od gromady czyniących nieprawość, alleluja, alleluja.[^1803]   


### Kolekta  
Boże, za Twój Kościół zginął pod mieczami bezbożnych chwalebny Biskup Stanisław; spraw, prosimy, aby wszyscy, którzy wzywają jego pomocy, osiągnęli zbawienny skutek swojej prośby.   
Przez Pana.[^1804]   


### Lekcja  
Czytanie z Listu świętego Pawła Apostoła do Hebrajczyków.   
*Hbr 5:1-6*   
Bracia: Każdy arcykapłan, spośród ludzi wzięty, dla ludzi jest postanowiony w tym, co do Boga należy, aby składał dary i ofiary za grzechy. Aby też mógł współczuć z tymi, którzy są w nieświadomości i błędzie, ponieważ i on sam poddany jest słabości. I dlatego tak za lud, jak i za siebie składać winien ofiary za grzechy. A nikt niechaj się nie waży brać tej godności, chyba że jest powołany przez Boga, jak Aaron. Toteż i Chrystus nie sam siebie wywyższył, aby się stać najwyższym kapłanem, ale (wywyższył Go) Ten, który do Niego powiedział: Tyś Synem moim, jam dziś zrodził Ciebie. Jako też na innym miejscu mówi: Tyś jest kapłanem na wieki według porządku Melchizedeka.[^1805]   


### Graduał  
*J 10:14*   
Jam jest pasterz dobry: znam swoje owce i one mnie znają. Alleluja.   
*Ps 109:4*   
V. Tyś kapłanem na wieki na wzór Melchizedeka. Alleluja.[^1806]   


### Ewangelia  
Ciąg dalszy ☩ Ewangelii świętej według Jana.   
*J 10:11-16*   
Onego czasu: Rzekł Jezus do faryzeuszów: «Jam jest pasterz dobry. Dobry pasterz życie swoje daje za owce swoje. Lecz najemnik i ten, kto nie jest pasterzem, do którego nie należą owce, na widok zbliżającego się wilka porzuca owce i ucieka, a wilk porywa i rozprasza owce. Najemnik zaś ucieka, bo jest najemnikiem i nie troszczy się o owce.   
Jam jest pasterz dobry; znam swoje i one mnie znają; jako mnie zna Ojciec, a ja znam Ojca. I życie swoje oddaję za owce moje. I inne owce mam, które nie są z tej owczarni. I te muszę przyprowadzić i słuchać będą głosu mego, i stanie się jedna owczarnia i jeden pasterz».[^1807]   


### Antyfona na Ofiarowanie  
*Ps 20:4-5*   
Panie, włożyłeś mu na głowę koronę z drogich kamieni; błagał Cię o życie, a Tyś go nim obdarzył, alleluja.[^1808]   


### Sekreta  
Poświęć, Panie, złożone Ci dary, i za przyczyną św. Stanisława, Twego Męczennika i Biskupa, daj się przez nie przebłagać i bądź nam przychylny.   
Przez Pana.[^1809]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1810]   


### Antyfona na Komunię  
*J 10:14*   
Jam jest pasterz dobry, alleluja; znam swoje owce i one mnie znają, alleluja, alleluja.[^1811]   


### Pokomunia  
Niech ta Komunia, o Panie, oczyści nas z grzechów i za przyczyną św. Stanisława, Twego Męczennika i Biskupa, stanie się dla nas niebieskim lekarstwem.   
Przez Pana.[^1812]   
■


## 11 V – Świętych Filipa i Jakuba, Apostołów   
*2 klasy*   
*Szaty czerwone*   
Św. Filip pochodził z Betsajdy Galilejskiej, podobnie jak Piotr i Andrzej. Ewangelia św. Jana zawiera opis powołania go przez Pana Jezusa, rozmowę ze Zbawicielem przed rozmnożeniem chleba, jego interwencję na rzecz pogan i rozmowę w Wieczerniku. Według tradycji św. Filip głosił Ewangelię w Azji Mniejszej i poniósł śmierć męczeńską we Frygii.   
Św. Jakub, zwany Młodszym, był kuzynem Chrystusa Pana. Po zesłaniu Ducha Świętego został biskupem Jerozolimy i cieszył się wielkim autorytetem w pierwszych latach Kościoła. Napisał jeden list należący do ksiąg objawionych Nowego Testamentu. Około roku 62 został przez Żydów strącony z krużganku świątyni i dobity uderzeniem maczugi. Relikwie obu Apostołów spoczywają w kościele Dwunastu Apostołów.   


### Introit  
*Neh 9:27*   
Czasu utrapienia swego wołali do Cienie, Panie, a Ty wysłuchiwałeś ich z nieba, alleluja, alleluja.   
*Ps 32:1*   
Sprawiedliwi, weselcie się w Panu: prawym przystoi Go chwalić.   
Chwała Ojcu.   
Czasu utrapienia swego wołali do Cienie, Panie, a Ty wysłuchiwałeś ich z nieba, alleluja, alleluja.[^1813]   


### Kolekta  
Boże, Ty co roku uweselasz nas uroczystością świętych Apostołów Twoich Filipa i Jakuba; spraw łaskawie, abyśmy zapalali się przykładami tych, których zasługi nas cieszą.   
Przez Pana.[^1814]   


### Lekcja  
Czytanie z Księgi Mądrości.   
*Mdr 5:1-5*   
Sprawiedliwi staną z wielką stanowczością naprzeciw tych, którzy ich uciskali i niweczyli ich trudy. Na ten widok zatrwożą się lękiem przeraźliwym i zadziwią z powodu prędkiego a niespodziewanego wybawienia, mówiąc do siebie z żalem i jęcząc w ucisku ducha: «Oto ci, których niegdyś wystawialiśmy na pośmiewisko i jakby na wzgardę. My nierozumni za szaleństwo poczytaliśmy ich życie, a koniec ich za czci pozbawiony; a oto, jak zostali oni policzeni między synów Bożych, a udział ich ze Świętymi».[^1815]   


### Graduał  
Alleluja, alleluja   
*Ps 88:6*   
Niebiosa wielbią cuda Twoje, Panie, a wierność Twoją zgromadzenie świętych. Alleluja.   
*J 14:9*   
Tak długo jestem z wami, a nie poznaliście mnie? Filipie, kto widzi mnie, widzi i Ojca mego. Alleluja.[^1816]   


### Ewangelia  
Ciąg dalszy ☩ Ewangelii świętej według Jana.   
*J 14:1-13*   
*Po Ostatniej Wieczerzy Chrystus poucza św. Filipa i innych Apostołów o ścisłej jedności z Ojcem.*   
Onego czasu rzekł Jezus uczniom swoim: «Niech się nie trwoży serce wasze. Wierzycie w Boga i we mnie wierzcie. W domu Ojca mego mieszkań jest wiele. Gdyby było inaczej, powiedziałbym wam, bo idę przygotować wam miejsce. A jeżeli odejdę i przygotuję wam miejsce, przybędę znowu i przyjmę was do siebie, abyście i wy byli tam, gdzie ja będę, A wiecie, dokąd ja idę, i drogę znacie». Rzekł Mu Tomasz: «Panie, nie wiemy, dokąd idziesz, a jakże możemy znać drogę?» Rzecze mu Jezus: «Jam jest droga i prawda, i żywot. Nikt nie przychodzi do Ojca, jeno przeze mnie. Gdybyście mnie byli poznali, poznalibyście zaiste i Ojca mego, ale już niezadługo Go poznacie, a nawet jużeście Go widzieli». Rzecze Mu Filip: «Panie, pokaż nam Ojca, a wystarczy nam». Rzekł mu Jezus: «Tak długo jestem z wami, a nie poznaliście mnie? Filipie, kto widzi mnie, widzi i Ojca. Jakże więc możesz mówić: pokaż nam Ojca? Nie wierzycie, że ja jestem w Ojcu a Ojciec we mnie? Słowa, które do was mówię, nie od siebie samego mówię, ale Ojciec, który przebywa we mnie, On działa. Nie wierzycie, że ja jestem w Ojcu, a Ojciec we mnie? Choćby dla samych uczynków wierzcie. Zaprawdę, zaprawdę powiadam wam, kto wierzy we mnie, ten dokaże czynów, które ja spełniam, a nawet większych rzeczy dokona, bo ja idę do Ojca. A o cokolwiek prosić będziecie Ojca w imię moje, to spełnię».[^1817]   


### Antyfona na Ofiarowanie  
*Ps 88:6*   
Niebiosa wielbią cuda Twoje, Panie, a wierność Twoją zgromadzenie świętych, alleluja, alleluja.[^1818]   


### Sekreta  
Panie, przyjmij łaskawie dary, które składamy w uroczystość Apostołów Twoich Filipa i Jakuba, i odwróć od nas wszelkie nieszczęścia, na jakie zasługujemy.   
Przez Pana.[^1819]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1820]   


### Antyfona na Komunię  
*J 14:9; 14:10*   
*Przyjmując w Eucharystii Chrystusa, jednoczymy się z Trójcą Przenajświętszą.*   
Tak długo jestem z wami, a nie poznaliście mnie? Filipie, kto widzi mnie, widzi i Ojca mego, alleluja. Nie wierzycie, że ja jestem w Ojcu, a Ojciec we mnie? Alleluja, alleluja.[^1821]   


### Pokomunia  
Nasyceni zbawiennym Sakramentem prosimy Cię, Panie, aby wspierały nas modły tych, których uroczystość obchodzimy.   
Przez Pana.[^1822]   
■


## 24 V – N. M. P. Wspomożycielki Wiernych   
*2 klasy*   
*Szaty białe*   
*W Polsce*   
W roku 1815 papież Pius VII po powrocie do Rzymu z pięcioletniej niewoli w Fontainebleau na podziękowanie za opiekę Matki Bożej nad Kościołem ustanowił dzisiejsze święto dla miasta Rzymu i państwa kościelnego. W roku 1959 na prośbę biskupów polskich święto zostało rozciągnięte na nasz kraj.   


### Introit  
*Seduliusz*   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.[^1823]   


### Kolekta  
Wszechmogący i miłosierny Boże, któryś dał nam w Najświętszej Maryi Pannie przedziwną pomoc dla obrony ludu chrześcijańskiego, spraw łaskawie, abyśmy z taką pomocą walcząc za życia, w chwili śmierci zdołali odnieść zwycięstwo nad złośliwym wrogiem.   
Przez Pana.[^1824]   


### Lekcja  
Czytanie z Księgi Syracydesa.   
*Syr 24:14-16*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała wyjątkową rolę w Kościele.*   
Od początku i przed wiekami jestem stworzona i aż do przyszłego wieku istnieć nie przestanę, a w świętym mieszkaniu Mu posługiwałam. I tak na Syjonie jestem utwierdzona, i w świętym mieście podobnie spoczęłam, a w Jeruzalem moje panowanie. I w narodzie czcigodnym zapuściłam korzenie, i w dziale Boga mego dziedzictwo jego, a przebywanie moje w zgromadzeniu świętych.[^1825]   


### Graduał  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem. Alleluja, alleluja.   
V. Po porodzeniu, Dziewico, pozostałaś nienaruszona; Bogarodzico, przyczyń się za nami. Alleluja.[^1826]   


### Ewangelia  
Ciąg dalszy ☩ Ewangelii świętej według Łukasza.   
*Łk 11:27-28*   
Onego czasu: Gdy Jezus mówił do rzesz, pewna niewiasta z tłumu donośnym głosem rzekła do Niego: «Błogosławione łono, które Cię nosiło, i piersi, któreś ssał». A On rzekł: «Raczej ci są błogosławieni, którzy słuchają słowa Bożego i strzegą go».[^1827]   


### Antyfona na Ofiarowanie  
*Łk 1:28*   
Zdrowaś, Maryjo, łaski pełna, Pan z Tobą; błogosławionaś Ty między niewiastami i błogosławiony owoc żywota Twojego.[^1828]   


### Sekreta  
Błagając o triumf religii chrześcijańskiej, składamy Ci, Panie, ofiary, aby zaś one były dla nas skuteczne, niechaj nas wesprze Dziewica Wspomożycielka, dzięki której odniesiono tak wielkie zwycięstwo.   
Przez Pana.[^1829]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1830]   


### Antyfona na Komunię  
Błogosławione wnętrzności Maryi Panny, które nosiły Syna Ojca Przedwiecznego.[^1831]   


### Pokomunia  
Wspomagaj, Panie, lud, który pokrzepiasz uczestnictwem w Ciele i Krwi Twojej, i przy pomocy Najświętszej Rodzicielki Twojej uwalniaj go od wszelkiego zła i niebezpieczeństwa i strzeż w każdym dobrym poczynaniu:   
Który żyjesz.[^1832]   
■


## 31 V – N. M. P. Królowej   
*2 klasy*   
*Szaty białe*   
Liturgia Kościoła od dawna nadawała Maryi tytuł Królowej. Ojcowie i Doktorowie Kościoła są świadkami ogólnego przekonania, że Maryi, Matce Króla królów (graduał, ewangelia, antyfona na ofiarowanie), związanej ściśle z dziełem Odkupienia (alleluja wielkanocne), przysługuje królewska godność. Pobożność chrześcijańska zawsze upatrywała związek między wniebowzięciem Maryi i tajemnicą Jej królowania. 11 października 1954 roku, w cztery lata po ogłoszeniu dogmatu Wniebowzięcia, papież Pius XII ustanowił święto Najświętszej Maryi Panny Królowej i polecił w tym dniu odnawiać akt poświęcenia rodzaju ludzkiego Niepokalanemu Sercu Maryi.   


### Introit  
Radujmy się wszyscy w Panu, obchodząc uroczystość ku czci Najświętszej Maryi Panny Królowej; z Jej uroczystości radują się Aniołowie i wychwalają Syna Bożego. (O. W. Alleluja, alleluja.)   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Radujmy się wszyscy w Panu, obchodząc uroczystość ku czci Najświętszej Maryi Panny Królowej; z Jej uroczystości radują się Aniołowie i wychwalają Syna Bożego. (O. W. Alleluja, alleluja.)[^1833]   


### Kolekta  
Przy obchodzie uroczystości Naświętszej Maryi Panny, Królowej naszej, prosimy Cię, Panie, spraw, abyśmy wsparci Jej opieką mogli obecnie osiągać pokój, a w przyszłości chwałę.   
Przez Pana.[^1834]   


*Wspomnienie św. Petroneli*   
Wysłuchaj nas, Boże, nasz Zbawicielu, i spraw, abyśmy radując się z uroczystości świętej Twojej Dziewicy Petroneli, nabyli uczucia synowskiego oddania.   
Przez Pana.[^1835]   


### Lekcja  
Czytanie z Księgi Syracydesa.   
*Syr 24:5; 24:7, 24:9-11; 24:30-31*   
*Przywileje Maryi zostały przewidziane w odwiecznym planie zbawienia.*   
Jam wyszła z ust Najwyższego, pierworodna między wszystkim stworzeniem. Ja mieszkałam na wysokości, a stolica moja na słupie obłoku. Stałam na całej ziemi i między wszelkim ludem, i w każdym narodzie miałam pierwszeństwo, a wszystkich wysokich i niskich serca mocą podeptałam. Kto mnie słucha, nie będzie zawstydzony, a którzy przeze mnie działają, nie zgrzeszą. Którzy mnie objaśniają, będą mieć żywot wieczny.[^1836]   


### Graduał  
*Ap 19:16*   
Na szacie i na biodrze swoim ma on wypisane: Król królów i Pan panujących.   
*Ps 44:10*   
Królowa po prawicy Twojej stoi strojna w złoto z Ofir. Alleluja, alleluja.   
V. Witaj Królowo miłosierdzia, Ty nas broń od wroga i przyjmij w godzinę śmierci. Alleluja.[^1837]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:26-33*   
Onego czasu: Posłany jest Anioł Gabriel od Boga do miasta galilejskiego, które zwano Nazaret, do Panny poślubionej mężowi, któremu było na imię Józef, z domu Dawidowego, a imię Panny Maryja. I wszedłszy do Niej Anioł rzekł: «Bądź pozdrowiona, łaski pełna, Pan z Tobą, błogosławionaś Ty między niewiastami».   
A Ona, gdy posłyszała, zatrwożyła się na słowa jego i rozważała, cóż by to było za pozdrowienie. I rzekł Jej Anioł: «Nie lękaj się, Maryjo, albowiem znalazłaś łaskę u Boga! Oto poczniesz w łonie i porodzisz syna, i nadasz Mu imię Jezus. Ten będzie wielkim i Synem Najwyższego nazwany będzie. I da Mu Pan Bóg stolicę Dawida, ojca Jego i będzie królował nad domem Jakubowym na wieki, a królestwu Jego nie będzie końca».[^1838]   


### Antyfona na Ofiarowanie  
Maryja jaśnieje pochodzeniem z królewskiego rodu; sercem i duszą pobożnie prosimy, by nas wspierała swymi modlitwami. (O. W. Alleluja.)[^1839]   


### Sekreta  
Prosimy Cię, Panie, przyjmij dary rozradowanego Kościoła i spraw, niech przez zasługi Najświętszej Maryi Panny Królowej przyczynią się do naszego zbawienia.   
Przez Pana.[^1840]   


*Wspomnienie św. Petroneli*   
Przyjmij, Panie, ofiarę, którą lud Tobie oddany składa ku czci Świętych Twoich, wiedząc, że dzięki ich zasługom doznał pomocy w ucisku.   
Przez Pana.[^1841]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1842]   


### Antyfona na Komunię  
Najdostojniejsza Królowo świata, Maryjo zawsze Dziewico, któraś porodziła Zbawcę wszystkich, Chrystusa Pana, proś o pokój i zbawienie dla nas. (O. W. Alleluja.)[^1843]   


### Pokomunia  
Prosimy Cię, Panie, by uroczysta ofiara, złożona dla uczczenia święta Najświętszej Maryi, naszej Królowej, posłużyła nam ku zbawieniu za wstawiennictwem Tej, na której cześć spełniliśmy ją z radością.   
Przez Pana.[^1844]   


*Wspomnienie św. Petroneli*   
Nasyciłeś, Panie, rodzinę Twoją świętymi darami: wzmacniaj nas za wstawiennictwem tej, której uroczystość obchodzimy.   
Przez Pana.[^1845]   
■


## 23 VI – Wigilia Narodzenia Św. Jana Chrzciciela   
*2 klasy*   
*Szaty fioletowe*   
Mszę dzisiejszą odprawiano dawniej w święto Narodzenia św. Jana Chrzciciela o świcie, na zakończenie nocnej Wigilii. Teksty Mszy św. wspominają zapowiedź narodzenia św. Jana Chrzciciela. Słowa Anioła wyczerpująco określają rolę, jaką św. Jan spełnił w dziele Odkupienia (antyfona na wejście, ewangelia). Opis powołania proroka Jeremiasza zawarty w lekcji doskonale odpowiada wyjątkowym okolicznościom narodzenia i powołania Jana Chrzciciela, ostatniego i największego z Proroków Starego Testamentu.   


### Introit  
*Łk 1:13; 1:15; 1:14*   
Nie lękaj się, Zachariaszu, wysłuchana jest prośba twoja. Żona twoja Elżbieta urodzi ci syna, i nazwiesz imię jego Jan. Będzie wielki przed Panem, a Duchem Świętym napełniony będzie jeszcze w żywocie matki swojej, i wielu z jego narodzenia radować się będzie.   
*Ps 20:2*   
Z potęgi Twej, Panie, król się weseli, i z pomocy Twojej bardzo się cieszy.   
Chwała Ojcu.   
Nie lękaj się, Zachariaszu, wysłuchana jest prośba twoja. Żona twoja Elżbieta urodzi ci syna, i nazwiesz imię jego Jan. Będzie wielki przed Panem, a Duchem Świętym napełniony będzie jeszcze w żywocie matki swojej, i wielu z jego narodzenia radować się będzie.[^1846]   


### Kolekta  
Spraw, prosimy Cię, wszechmogący Boże, aby rodzina Twych sług kroczyła drogą zbawienia, a wierna napomnieniom świętego Jana, Twego Przesłańca, bezpiecznie szła do zapowiadanego przezeń Pana naszego Jezusa Chrystusa, Syna Twego:   
Który z Tobą.[^1847]   


### Lekcja  
Czytanie z Księgi Proroka Jeremiasza.   
*Jer 1:4-10*   
W one dni: Stało się słowo Pańskie do mnie, mówiąc: «Pierwej, niźlim cię utworzył w żywocie, znałem cię, i pierwej, niżeliś wyszedł z żywota, poświęciłem cię, i prorokiem między narodami ustanowiłem cię». I rzekłem: «A, a, a, Panie Boże oto nie umiem mówić, bom ja jest dziecina!»   
I rzekł Pan do mnie: «Nie mów: Jestem dziecina, bo na wszystko, na co cię poślę, pójdziesz i wszystko, cokolwiek ci rozkażę, mówić będziesz. Nie bój się oblicza ich, bo ja jestem z tobą, aby cię wybawić, mówi Pan». – I wyciągnął Pan rękę swą i dotknął się ust moich, i rzekł Pan do mnie: «Otom dał słowa moje w usta twoje; otom cię dziś postawił nad narodami i nad królestwami, abyś wyrywał i budował, i wytracał i rozwalał, i budował i sadził, mówi Pan wszechmogący».[^1848]   


### Graduał  
*J 1:6-7*   
Był człowiek posłany od Boga, a Jan mu było na imię.   
V. Przyszedł on, aby świadczyć o światłości; aby przygotować Panu lud doskonały.[^1849]   


### Ewangelia  
Początek ☩ Ewangelii świętej według Łukasza.   
*Łk 1:5-17*   
Był za dni Heroda, króla Judei, kapłan pewien, imieniem Zachariasz, ze zmiany Abiasza, i żona jego z córek Aaronowych, a imię jej Elżbieta. A byli oboje sprawiedliwi przed Bogiem, zachowując bez zarzutu wszystkie przykazania i ustawy Pańskie. I nie mieli syna, gdyż Elżbieta była niepłodna, a oboje byli już w wieku podeszłym. Stało się tedy, gdy sprawował urząd kapłański przed Bogiem w kolejności zmiany swojej, że według zwyczaju kapłaństwa przyszła nań losem kolej, aby wszedłszy do świątyni Pańskiej złożył ofiarę kadzielną. A całe mnóstwo ludu było zewnątrz, modląc się w czasie kadzenia. I ukazał mu się Anioł Pański stojący po prawej stronie ołtarza kadzielnego. A Zachariasz zatrwożył się, ujrzawszy go, i lęk go ogarnął. I rzekł do niego Anioł: «Nie lękaj się, Zachariaszu, wysłuchana jest bowiem prośba twoja. Żona twoja Elżbieta urodzi ci syna, któremu nadasz imię Jan. I będziesz się radował, a weselił, i wielu z narodzenia jego radować się będzie. Będzie bowiem wielkim przed Panem, wina i sycery pić nie będzie, a Duchem Świętym napełniony będzie jeszcze w żywocie matki swojej. I wielu synów izraelskich nawróci do Pana Boga ich, a sam wyprzedzi go w duchu i mocy Eliaszowej, aby zwrócił serca ojcόw ku synom, a niewierzących ku roztropności sprawiedliwych, by przygotował Panu lud doskonały».[^1850]   


### Antyfona na Ofiarowanie  
*Ps 8:6-7*   
Uwieńczyłeś go chwałą i czcią, obdarzyłeś go władzą nad dziełami rąk Twoich, o Panie.[^1851]   


### Sekreta  
Uświęć, Panie, złożone dary i za wstawiennictwem św. Jana Chrzciciela oczyść nas ze zmazy naszych grzechów.   
Przez Pana.[^1852]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1853]   


### Antyfona na Komunię  
*Ps 20:6*   
Chwała jego jest wielka dzięki Twej pomocy: blask i dostojeństwo na niego włożyłeś, o Panie.[^1854]   


### Pokomunia  
Panie, niechaj nam towarzyszy dostojna modlitwa świętego Jana Chrzciciela i niech nam uprosi zmiłowanie u Tego, którego przyjście zapowiedział, u Pana naszego Jezusa Chrystusa, Syna Twego:   
Który z Tobą.[^1855]   
■


## 24 VI – Narodzenie Św. Jana Chrzciciela   

<div style="text-align:center"><img src ="./data/divinum-officium-custom/web/www/missa/Polski/Sancti/06-24.png" /></div>

*1 klasy*   
*Szaty białe*   
Sześć miesięcy przed Bożym Narodzeniem Kościół obchodzi Narodzenie świętego Przesłańca Zbawiciela. Święto to jest zapowiedzią Tajemnicy Wcielenia i uczestniczy w jej radościach. Zasadniczo Kościół obchodzi dzień śmierci świętych jako dzień ich narodzin dla nieba. W stosunku do św. Jana odstępuje od tej zasady, ponieważ został on uświęcony w łonie matki (graduał). Jeszcze przed urodzeniem zostało oznajmione przez Anioła jego powołanie i jego imię (ant. na wejście, lekcja). Cudowne okoliczności jego narodzenia (ewangelia) były zewnętrznym znakiem jego wyjątkowej roli w dziejach Odkupienia. Według słów samego Zbawiciela «między narodzonymi z niewiasty nie było większego od Jana Chrzciciela». Jego imię wymienia się w kanonie Mszy św. po przeistoczeniu.   


### Introit  
*Iz 49:1; 49:2*   
Już w łonie matki mojej nazwał mnie Pan imieniem moim: włożył w me usta słowa jak ostry miecz: opieką swojej ręki mnie otoczył i uczynił ze mnie jakoby strzałę wyborną.   
*Ps 91:2*   
Dobrze jest wysławiać Pana i śpiewać imieniu Twemu, o Najwyższy.   
Chwała Ojcu.   
Już w łonie matki mojej nazwał mnie Pan imieniem moim: włożył w me usta słowa jak ostry miecz: opieką swojej ręki mnie otoczył i uczynił ze mnie jakoby strzałę wyborną.[^1856]   


### Kolekta  
Boże, któryś dzień dzisiejszy uczynił nam wiekopomnym przez narodzenie świętego Jana, daj ludowi swojemu łaskę radości duchowych i umysły wszystkich wiernych skieruj na drogę zbawienia wiecznego.   
Przez Pana.[^1857]   


### Lekcja  
Czytanie z Księgi Proroka Izajasza.   
*Iz 49:1-3; 49:5-7*   
Słuchajcie, wyspy, i wy, ludy odległe zważajcie: Pan mnie powołał od urodzenia, od łona mej matki pamiętał na imię moje. I uczynił usta moje niby ostrym mieczem; w cieniu swej ręki osłonił mnie i uczynił mię niby strzałę doborową: w kołczanie swoim mię ukrył. I rzekł mi: Sługą moim jesteś, Izraelu, bo w tobie będę wsławiony. A teraz mówi Pan, co mnie sługą dla siebie uczynił od łona matki: Oto ustanowiłem cię światłością dla pogan, abyś był zbawieniem moim aż po krańce ziemi. Ujrzą królowie i powstaną książęta, i pokłon oddadzą ze względu na Pana i świętego Izraela, który cię wybrał.[^1858]   


### Graduał  
*Jer 1:5; 1:9*   
V. Zanim cię ukształtowałem w żywocie znałem ciebie, jeszcze nie wyszedłeś z żywota, już cię oświeciłem. Wyciągnął Pan rękę swoją, dotknął ust moich i rzekł mi. Alleluja, alleluja.   
*Łk 1:76*   
Ty, dzieciątko nazwane będziesz prorokiem Najwyższego, bo pójdziesz przed obliczem Pana, by przygotować drogi Jego. Alleluja.[^1859]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:57-68*   
Elżbiecie wypełnił się czas rozwiązania i porodziła syna. I usłyszeli sąsiedzi i krewni jej, że Pan swe wielkie miłosierdzie jej okazał, i radowali się wespół z nią. I stało się, że przybyli dnia ósmego, aby obrzezać dzieciątko i nazwać je imieniem ojca jego Zachariasza. A odpowiadając matka jego rzekła: «Żadną miarą, lecz nazwany będzie Janem». I rzekli do niej: «Nie masz nikogo w rodzie twoim, którego by zwano tym imieniem». I pytali przez znaki ojca jego, jak by go zechciał nazwać. On tedy zażądał tabliczki i napisał słowa: «Jan jest imię jego». I zdumieli się wszyscy. A w tejże chwili otwarły się usta jego i język jego i mówił, wielbiąc Boga. I padł strach na wszystkich sąsiadów, a po wszystkich górach krainy judzkiej rozniosła się wieść o tym zdarzeniu. A wszyscy, którzy o tym posłyszeli, rozważali to w sercu swoim, mówiąc: «Kimże, mniemasz, będzie owo dziecię?» Albowiem ręka Pańska była z nim. A ojciec jego Zachariasz, napełniony Duchem Świętym, prorokował, mówiąc: «Błogosławiony Pan Bóg Izraela, że nawiedził i odkupił lud swój».[^1860]   


### Antyfona na Ofiarowanie  
*Ps 91:13*   
Sprawiedliwy zakwitnie jak palma, rozrośnie się jak cedr na Libanie. Alleluja.[^1861]   


### Sekreta  
Ołtarz Twój, Panie pokrywamy darami święcąc ze czcią narodziny tego, który zapowiadał przyjście Zbawiciela świata i wskazał obecność Pana naszego Jezusa Chrystusa, Syna Twojego:   
Który z Tobą.[^1862]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1863]   


### Antyfona na Komunię  
*Łk 1:76*   
Ty, dzieciątko nazwane będziesz prorokiem Najwyższego, bo pójdziesz przed obliczem Pana, by przygotować drogi Jego.[^1864]   


### Pokomunia  
Kościół Twój Boże, niech czerpie radość z narodzin świętego Jana Chrzciciela, przez którego poznał sprawcę odrodzenia swojego, Pana naszego Jezusa Chrystusa, Syna Twojego. Który z Tobą żyje i króluje w jedności Ducha Świętego Bóg przez wszystkie wieki wieków. Amen.   
Który z Tobą.[^1865]   
■


## 28 VI – Wigilia Śś. Apostołów Piotra i Pawła   
*2 klasy*   
*Szaty fioletowe*   
Teksty Mszy wigilijnej odnoszą się głównie do św. Piotra i sławią jego męczeńską śmierć, przepowiedzianą przez Zbawiciela (antyfona na wejście, ewangelia).   


### Introit  
*J 21:18-19*   
Mówi Pan do Piotra: Gdy byłeś młodym, przepasywałeś się i chodziłeś, dokąd chciałeś; lecz gdy się zestarzejesz, wyciągniesz swoje ręce, a kto inny cię przepasze i poprowadzi tam, dokąd ty nie chcesz. A to powiedział zapowiadając, jaką śmiercią miałby uwielbić Boga.   
*Ps 18:2*   
Niebiosa głoszą chwałę Boga, dzieła rąk Jego obwieszcza nieboskłon.   
Chwała Ojcu.   
Mówi Pan do Piotra: Gdy byłeś młodym, przepasywałeś się i chodziłeś, dokąd chciałeś; lecz gdy się zestarzejesz, wyciągniesz swoje ręce, a kto inny cię przepasze i poprowadzi tam, dokąd ty nie chcesz. A to powiedział zapowiadając, jaką śmiercią miałby uwielbić Boga.[^1866]   


### Kolekta  
Prosimy Cię, wszechmogący Boże, spraw, by żadne przeciwności nie zachwiały nami, skoroś nas ugruntował na opoce wiary apostolskiej.   
Przez Pana.[^1867]   


### Lekcja  
Czytanie z Dziejów Apostolskich.   
*Dz 3:1-10*   
W one dni: Piotr i Jan wchodzili do świątyni na modlitwę o godzinie dziewiątej. I wnoszono Pewnego Człowieka chromego od urodzenia: umieszczano, go codziennie przy bramie świątyni, zwanej «Piękną», aby prosił o jałmużnę wchodzących do świątyni. Ten ujrzawszy Piotra i Jana, gdy mieli wejść do świątyni, prosił ich o jałmużnę. A wpatrując się weń Piotr wraz z Janem rzekł: «Spojrzyj na nas». On zaś patrzał na nich, spodziewając się od nich coś otrzymać. A Piotr rzekł: «Nie mam złota i srebra, ale co mam, to ci daję: w imię Jezusa Chrystusa Nazareńskiego, wstań a chodź». I ująwszy go za prawą rękę podniósł go, a natychmiast umocniły się nogi jego i stopy. I zerwawszy się powstał i chodził, i wszedł z nimi do świątyni, chodząc, skacząc i chwaląc Boga. A wszystek lud widział go, jak chodził i chwalił Boga. Znali go bowiem, że on to dla jałmużny siedział przy «Pięknej» bramie świątyni. I ogarnęło ich zdumienie i zachwyt nad tym, co się stało.[^1868]   


### Graduał  
*Ps 18:5; 18:2*   
Na całą ziemię ich głos się rozchodzi i aż po krańce świata ich mowy.   
V. Niebiosa głoszą chwałę Boga, dzieła rąk Jego obwieszcza nieboskłon.[^1869]   


### Ewangelia  
Ciąg dalszy ☩ Ewangelii świętej według Jana.   
*J 21:15-10*   
Onego czasu: Rzekł Jezus do Szymona Piotra: «Szymonie, synu Jana! Miłujesz mnie więcej niż ci?» Rzecze mu: «Tak, Panie, Ty wiesz, że Cię miłuję». Rzecze mu «Paś baranki moje». Rzecze mu powtórnie: «Szymonie, synu Jana, miłujesz mnie?» Mówi Mu: «Tak, Panie, Ty wiesz, że Cię miłuję». Rzecze mu: «Paś baranki moje». Rzecze mu po raz trzeci: «Szymonie, synu Jana, miłujesz mnie?» Zasmucił się Piotr, że mu po raz trzeci rzekł: Miłujesz mnie? i powiedział do Niego: «Panie, Ty wszystko wiesz, Ty wiesz, że Cię miłuję». Rzecze mu: «Paś owce moje. Zaprawdę, zaprawdę powiadam ci, gdy byłeś młodym, przepasywałeś się i chodziłeś, dokąd chciałeś; lecz gdy się zestarzejesz wyciągniesz swoje ręce, a kto inny cię przepasze i poprowadzi tam, dokąd ty nie chcesz». A to powiedział zapowiadając, jaką śmiercią miałby uwielbić Boga.[^1870]   


### Antyfona na Ofiarowanie  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^1871]   


### Sekreta  
Prosimy Cię, Panie, przez wstawiennictwo Apostołów poświęć dary Swojego ludu i oczyść nas ze zmazy naszych grzechów.   
Przez Pana.[^1872]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1873]   


### Antyfona na Komunię  
*J 21:15; 21:17*   
Szymonie, synu Jana, miłujesz mnie więcej niż ci? Panie, Ty wszystko wiesz, Ty wiesz, że Cię miłuję.[^1874]   


### Pokomunia  
Panie, za przyczyną świętych Apostołów strzeż od wszelkich przeciwności tych, których posiliłeś niebieskim pokarmem.   
Przez Pana.[^1875]   
■


## 29 VI – Świętych Piotra i Pawła, Apostołów   

<div style="text-align:center"><img src ="./data/divinum-officium-custom/web/www/missa/Polski/Sancti/06-29.png" /></div>

*1 klasy*   
*Szaty czerwone*   
Według starej tradycji Apostołowie Piotr i Paweł ponieśli równocześnie śmierć męczeńską za cesarza Nerona w roku 66 lub 67. Św. Piotr został ukrzyżowany na wzgórzu Watykańskim, a św. Paweł ścięty przy drodze Ostyjskiej. Pierwotnie odprawiano w Rzymie jedną Mszę w bazylice Św. Piotra, drugą w bazylice Św. Pawła, a trzecią w bazylice Św. Sebastiana, w której jakiś czas spoczywały ich relikwie. Drugą Mszę z czasem przeniesiono na dzień następny, a na dzień dzisiejszy zachowano Mszę poświęconą Św. Piotrowi. W modlitwach mszalnych odwołujemy się jednak do wstawiennictwa obu apostołów, którzy z wyboru Chrystusa odegrali wyjątkową rolę w rozszerzeniu Kościoła. Teksty mszalne przypominają wybór św. Piotra na głowę Kościoła, jego władzę (ewangelia, alleluja, antyfona na komunię) oraz szczególną opieką nad nim (antyfona na wejście, lekcja). Przywilej Piotra oraz specjalna opieka Boża przeszły na jego następców, biskupów rzymskich. Już dwa tysiące lat pełnią oni rolę opoki, na której wspiera się budowa Kościoła.   


### Introit  
*Dz 12:11*   
Teraz wiem prawdziwie iż Pan posłał Anioła swego i wyrwał mnie z ręki Heroda oraz z tego wszystkiego, czego oczekiwał lud żydowski.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o moim powstaniu.   
Chwała Ojcu.   
Teraz wiem prawdziwie iż Pan posłał Anioła swego i wyrwał mnie z ręki Heroda oraz z tego wszystkiego, czego oczekiwał lud żydowski.[^1876]   


### Kolekta  
Boże, który uświęciłeś dzień dzisiejszy męczeństwem Apostołów Twoich Piotra i Pawła, daj Kościołowi Swemu we wszystkim iść za wskazaniem tych, którym zawdzięcza zaczątek wiary.   
Przez Pana.[^1877]   


### Lekcja  
Czytanie z Dziejów Apostolskich.   
*Dz 12:1-11*   
W one dni: Król Herod postanowił wszcząć prześladowanie przeciw niektórym z Kościoła. I kazał ściąć Jakuba, brata Janowego. A widząc, że się to podobało Żydom, pojmał nadto i Piotra. A były to dni Przaśników. Pojmawszy go tedy, wtrącił do więzienia, wydając polecenie czterem oddziałom, z których każdy liczył po czterech żołnierzy, aby go strzegli; zamierzał bowiem po święcie Paschy wydać go ludowi. Tak więc Piotra strzeżono w więzieniu, a Kościół nieustannie modlił się za nim do Boga. A gdy go Herod miał już wydać, nocy owej spał Piotr między dwoma żołnierzami, skuty podwójnym łańcuchem, a strażnicy strzegli więzienia przed bramą. I oto Anioł Pański przystąpił, a światłość zajaśniała w celi i trąciwszy Piotra w bok obudził go, mówiąc: «Wstań szybko». I opadły łańcuchy z rąk jego. I rzekł do niego Anioł: «Opasz się i nałóż twe sandały». I tak uczynił. I rzekł do niego: «Nałóż na siebie płaszcz swój i pójdź za mną». A wyszedłszy podążał za nim, nie wiedząc, czy to co czynił Anioł prawdziwe jest, ale mniemał, że ma widzenie. I minąwszy pierwszą i drugą straż, przyszli do bramy żelaznej, wiodącej do miasta, a ta otworzyła im się sama. I wyszedłszy, przeszli jedną ulicę i niebawem odstąpił Anioł od niego. A Piotr, przyszedłszy do siebie rzekł: «Teraz wiem prawdziwie, że posłał Pan Anioła swego i wyrwał mnie z ręki Heroda oraz z tego wszystkiego, czego oczekiwał lud żydowski».[^1878]   


### Graduał  
*Ps 44:17-18*   
Ustanowisz ich książętami po całej ziemi: głosić będą Twe imię, o Panie. Synowie twoi zajmą miejsce twoich ojców: dlatego będą Cię sławić wszystkie ludy. Alleluja, alleluja.   
*Mt 16:18*   
Ty jesteś Opoką, a na tej Opoce zbuduję Kościół mój. Alleluja.[^1879]   


### Ewangelia  
Ciąg dalszy ☩ Ewangelii świętej według Mateusza.   
*Mt 16:13-19*   
Onego czasu: Przyszedł Jezus w okolice Cezarei Filipowej i pytał uczniów swoich mówiąc: «Za kogo mają ludzie Syna Człowieczego?» A oni powiedzieli: «Jedni za Jana Chrzciciela, drudzy za Eliasza, a inni za Jeremiasza albo jednego z proroków».   
Rzekł im Jezus: «A wy za kogo mię macie?» Odpowiadając Szymon Piotr rzekł: «Tyś jest Chrystus, Syn Boga żywego». A odpowiadając Jezus rzekł mu: «Błogosławionyś Szymonie Bar Jona, bo ciało i krew nie objawiły tobie, jeno Ojciec mój, który jest w niebiesiech. A ja ci powiadam, że ty jesteś Opoką, i na tej Opoce zbuduję Kościół mój i bramy piekielne nie zwyciężą go. I tobie dam klucze Królestwa Niebieskiego: a cokolwiek zwiążesz na ziemi, będzie związane i w niebiesiech; a cokolwiek rozwiążesz na ziemi, będzie rozwiązane i w niebiesiech».[^1880]   


### Antyfona na Ofiarowanie  
*Ps 44:17-18*   
Ustanowisz ich książętami po całej ziemi: przez wszystkie pokolenia głosić będą Twe imię, o Panie.[^1881]   


### Sekreta  
Panie, niech modlitwa apostolska towarzyszy darom, które składamy w ofierze Twojemu imieniu: dzięki niej racz nas oczyszczać i bronić.   
Przez Pana.[^1882]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1883]   


### Antyfona na Komunię  
*Mt 16:18*   
Ty jesteś Opoką, a na tej opoce zbuduję Kościół mój.[^1884]   


### Pokomunia  
Panie, za przyczyną świętych Apostołów strzeż od wszelkich przeciwności tych, których posiliłeś niebieskim pokarmem.   
Przez Pana.[^1885]   


### Objaśnienia Ewangelii  

\(1\) W dziewięć mniej więcej miesięcy przed Męką swoja udał się
P. Jezus z Betsaidy, gdzie był uzdrowił ślepego, w strony Cezarei
Filipowej, położonej u stoku Libanu. Tam, jak opowiada Łukasz św.,
w samotności się modlił, co zwykle czynił, ilekroć zamierzał uczynić
albo objawić co szczególnie ważnego. Złączywszy się znów z uczniami
zapytał ich: «Kimże mienią być ludzie Syna człowieczego?»  P. Jezus
stawia tu pytanie dla pouczenia Apostołów i nas o najdonioślejszej
ze wszystkich prawd wiary naszej świętej. Odpowiadają uczniowie tak, jak
słyszeli pomiędzy ludźmi, że jedni Go mieli za Jana Chrzciciela,
o którym i Herod mniemał, że «Jan, któregom ja ściął, ten wstał
z martwych;» inni za Eljasza, o którym wiedzieli z proroków, że nie
umarł, ale ma się powtórnie ukazać na ziemi, a inni Jeremiaszem, albo
jednym z proroków. Chociaż tedy P. Jezus od blizko trzech lat nauczał
i cuda czynił, nie pojmowali ludzie, że P. Jezus jest więcej niż
prorokiem, lub świętym, że jest samym Bogiem przedwiecznym, który dla
nas i dla naszego zbawienia stał się człowiekiem. A jednak bez
zrozumienia tej prawdy i bez przejęcia się nią, nie masz zbawienia.

\(2\) Zwraca się tedy P. Jezus do apostołów swoich i jakby chcąc okazać,
jak bardzo ich wyróżnia nad ludzi, pyta: «A wy kim Mię być powiadacie?»
Cóż wy, których obrałem na przyszłych nauczycieli, nie tylko jednego
narodu żydowskiego, ale świata całego, – których nazwałem już nie
sługami, ale przyjaciółmi Moimi, – cóż wy o mnie mówicie? Gorliwszy
nad innych, pierwszy odzywa się św. Piotr i czyni swoje wyznanie wiary:
«Tyś jest Chrystus, Syn Boga żywego!» Otóż to samo jest ta nasza wiara,
o której św. Jan Ewangelista mówi: «Któż jest, co zwycięża świat, jedno
który wierzy, iż Jezus jest Synem Bożym?» Ten artykuł wiary jest
podstawą nadziei naszej, bo jakże mógłby nam Pan Jezus dać czy
odpuszczenie grzechów, czy też nagrodę za wierne zachowanie przykazań
swoich, gdyby nie był Bogiem? Jakiejże pomocy moglibyśmy się od Niego
spodziewać w licznych potrzebach duszy i ciała, gdyby był człowiekiem
tylko, a nie Bogiem żywym i prawdziwym? Cóżby jeszcze znaczyła Matka
Najświętsza, gdyby nie była Matką Jezusa, Boga żywego? Na tej wierze,
że Jezus jest Bogiem wiekuistej chwały, opiera się miłość nasza ku
Niemu, który pierwszy «mię umiłował i wydał samego siebie za mię»
na krzyżu. Co Paweł św. mówi o Zmartwychwstaniu Pańskiem, to większem
jeszcze prawem powiedzieć należy o Bóstwie Jego: «Jeśli Chrystus nie
jest Bogiem, próżne tedy jest przepowiadanie nasze, próżna jest i wiara
wasza; znajdujemy się też fałszywymi świadkami Bożymi.» Z wdzięcznością
tedy za ten nieoceniony dar wiary świętej zwróćmy się do P. Jezusa
utajonego w Przenajśw. Sakramencie i oddając Mu pokłon wyznawajmy Mu
z Piotrem św.: «Tyś jest Chrystus, Syn Boga żywego.»

\(3\) Św. Piotr wierzył, a wierzył naprawdę, i całem życiem, a więcej
jeszcze śmiercią męczeńską, dał niezbite dowody swojej wiary, nadziei
i miłości ku Bogu naszemu ukrzyżowanemu. A my? Zastanów się, jakie Bogu,
ludziom, samemu sobie dajesz dowody, że wierzysz naprawdę, iż Jezus jest
Synem Bożym? Bogu należy się pierwsze miejsce w naszych myślach
i zamysłach, w naszych sprawach i słowach naszych, bo On jest Panem
naszym. Czy dbasz o przykazania i o wolę Jego i jak je zachowujesz?
P. Bóg jest Sędzią naszym, w którego ręku jest życie i śmierć, nie tylko
doczesna, ale i wieczna. Czy oglądasz się na Niego, czy dbasz o to, co
On o tobie myśli, przynajmniej tyle, co dbasz o to, co ludzie o tobie
myślą i mówią? Porachujże się z sumieniem swojem, a wspomnij co mówi
P. Jezus: «Prawdziwi chwalcy będą chwalić Ojca w duchu i prawdzie; bo
i Ojciec takowych szuka.»

\(4\) Potwierdza i chwali P. Jezus wyznanie wiary św. Piotra:
«Błogosławionyś jest Szymonie Bariona, bo ciało i krew nie objawiła
tobie, ale Ojciec mój, który jest w niebiesiech.» Wiara nie pochodzi
z ciała i krwi, nie jest uczuciem tylko, ani ziemską jakąś nauką,
ale jest darem Bożym. Dlatego prosić należy z onym ojcem ewangelicznym
proszącym o ratunek dla syna: «Wierzę Panie: ratuj niedowiarstwa mego.»
Jak Ojciec niebieski objawił św. Piotrowi Bóstwo P. Jezusa, tak też
P. Jezus objawia mu drugą prawdę, prawie równie wielkiej co tamta
doniosłości, o jego znaczeniu jako Namiestnika Chrystusa w Kościele
Bożym. Jak niegdyś P. Jezus przykazanie o miłości Boga nazwał pierwszem
i największem, a zarazem przykazanie miłości bliźniego nazwał drugiem
i podobnem do tamtego; tak śmiało powiedzieć można, że pierwszym
i najważniejszym artykułem wiary naszej katolickiej jest, że Piotr
św. i następcy jego, Papieże rzymscy, są postanowieni fundamentem
i głową Kościoła Chrystusowego, aby w nim za szczególną łaską Ducha
Świętego strzegli nauki przez P. Jezusa objawionej, Sakramentów przez
Niego ustanowionych i zachowania przykazań i obyczajów przez Niego
zaleconych. Kto nie poddaje się Namiestnikowi Chrystusowemu, ten nie ma
Kościoła za Matkę, a kto nie ma Kościoła za Matkę, ten nie ma i nie może
mieć P. Boga za Ojca. Taka jest wiara katolicka.

\(5\) Trzy główne rzeczy obiecuje P. Jezus Piotrowi św., a dał mu je
dopiero po swojem Zmartwychwstaniu, kiedy mu rzekł: «paś owieczki moje,
paś baranki moje» – mianowicie: (1) «Ja tobie powiadam, iżeś ty jest
opoka, a na tej opoce zbuduję Kościół mój, a bramy piekielne nie
zwyciężą go.» Jeden tylko jest Kościół Chrystusowy, przez Niego
na zbawienie ludzkie zbudowany, bo gdyby ich było dwa albo kilka, byłby
powiedział: zbuduję kościoły moje. Ten jeden zaś Kościół Chrystusowy
oparty jest na Piotrze. O Kościele swoim zapowiedział P. Jezus, że trwać
będzie aż do skończenia wieków, a tu mówi, że bramy piekielne wojować
przeciw niemu będą, ale go nie zwyciężą. Piotr miał umrzeć, jak mu
to sam P. Jezus przepowiedział, a jednak miał żyć i pozostać fundamentem
Kościoła nie umierającego i umrzeć nie mogącego, a to w następcach
swoich, Papieżach rzymskich. Chociaż więc protestancki, schizmatycki
i inne kościoły mienią się być kościołami Chrystusowymi, nie zgadza się
to ich twierdzenie ze słowem Pana Jezusa, który mówi, że Kościół «Jego»
zbudowany jest na Piotrze; oni zaś o Piotrze i następcach jego nic
wiedzieć nie chcą. Nazywamy Papieża także głową Kościoła, ponieważ
Kościołem rządzi i kieruje. Więc pierwszym przywilejem Piotra
św. i następców jego Papieży, jest ten, że gdzie Piotr, tam też jest
Kościół Chrystusowy. Chcesz-li być członkiem tego Kościoła
Chrystusowego, trzymaj się Papieża i Biskupów stojących wiernie przy
Papieżu. «Drugim» przywilejem Piotrowym jest ten, że jemu oddane są
klucze, tzn., że posiada władzę gospodarza w Kościele Chrystusowym, on
rządzi, on rozkazuje, on nagradza, on też karci, on ustanawia
urzędników, on też, jak dobry pasterz, o owieczkach swoich ma pieczę
i staranie. «Trzeci» wreszcie przywilej Najwyższego Namiestnika Bożego
polega na tem, że on nieodwołalnie i ostatecznie wiąże i rozwiązuje,
tzn. stanowi o tem, co jest objawieniem lub przykazanie Bożem, a co niem
nie jest, i pod tym względem jest, za działaniem Ducha Świętego, zawsze
nieomylny.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 01 VII – Uroczystość Najdroższej Krwi Pana Naszego Jezusa Chrystusa   
*1 klasy*   
*Szaty czerwone*   
Krwawa ofiara Chrystusa, złożona na krzyżu, otworzyła nam niebo. Dlatego Najdroższą Krew nazywamy ceną naszego zbawienia. Jest ona obecna na naszych ołtarzach pod postacią wina przy odnawianiu ofiary krzyżowej. Dzisiaj dziękujemy Chrystusowi za wylanie Najdroższej Krwi i prosimy o dopuszczenie do grona zbawionych, którzy wielbią Go w niebie.   


### Introit  
*Ap 5:9-10*   
Odkupiłeś nas Panie przez Krew swoją; ludzi ze wszelkiego pokolenia, języka, ludu i narodu; i uczyniłeś nas Bogu naszemu królestwem.   
*Ps 88:2*   
Na wieki będę opiewał łaski Pana, ustami mymi będę zwiastował Twą wierność przez wszystkie pokolenia.   
Chwała Ojcu.   
Odkupiłeś nas Panie przez Krew swoją; ludzi ze wszelkiego pokolenia, języka, ludu i narodu; i uczyniłeś nas Bogu naszemu królestwem.[^1886]   


### Kolekta  
Wszechmogący wieczny Boże, który Jednorodzonego Syna Twego ustanowiłeś Odkupicielem świata i dałeś się przebłagać Jego Krwią, prosimy Cię, daj nam tak czcić uroczystym obchodem ten okup naszego zbawienia i doznawać jego obrony wśród nieszczęść doczesnego życia na ziemi, abyśmy mogli się radować jego wiekuistym owocem w niebie.   
Przez tegoż Pana.[^1887]   


### Lekcja  
Czytanie z Listu świętego Pawła Apostoła do Hebrajczyków.   
*Hbr 9:11-15*   
*Ofiara krzyżowa Chrystusa to wejście Arcykapłana Nowego Testamentu do świątyni wiekuistej.*   
Bracia: Chrystus, stawszy się Najwyższym Kapłanem dóbr przyszłych, przez wyższy i doskonalszy, a nie ręką uczyniony, tj. nie z tego świata przybytek i nie przez krew kozłów albo cielców, lecz przez własną Krew wszedł raz do miejsca Świętego dokonawszy wiecznego Odkupienia. Jeśli bowiem pokropienie krwią kozłów i wołów i posypanie popiołem z jałowicy poświęcało skalanych ku oczyszczeniu ciała, jakoż daleko więcej Krew Chrystusa, który przez Ducha Świętego samego siebie bez skazy ofiarował Bogu, oczyści sumienie nasze od uczynków martwych, abyśmy służyli Bogu żyjącemu.   
I dlatego jest pośrednikiem nowego przymierza, żeby przez śmierć, poniesioną na odkupienie przestępstw popełnionych za przymierza pierwszego, wezwani posiedli obiecane im dziedzictwo wieczne: w Chrystusie Jezusie, Panu naszym.[^1888]   


### Graduał  
*1 J 5:6; 5:7-8*   
Jest to ten sam Jezus Chrystus, który przyszedł przez wodę i krew, nie w wodzie tylko, ale w wodzie i we krwi.   
V. Trójca wydaje świadectwo na niebie: Ojciec, Słowo i Duch Święty, a Trójca ta jednym jest. I Trójca wydaje świadectwo na ziemi: duch, woda i krew, a Trójca ta jednym jest.   
Alleluja, alleluja.   
*1 J 5:9*   
V. Jeśli świadectwo ludzkie przyjmujemy, świadectwo Boże większe jest. Alleluja.[^1889]   


### Ewangelia  
Ciąg dalszy ☩ Ewangelii świętej według Jana.   
*J 19:30-35*   
Onego czasu: Jezus, gdy skosztował octu, rzekł: «Wykonało się». I skłoniwszy głowę, oddał ducha. Żydzi tedy (ponieważ był to dzień Przygotowania), aby przez szabat ciała nie zostały na krzyżu (albowiem on dzień szabatu był uroczysty), prosili Piłata, aby im połamano nogi i zdjęto ich. Przyszli przeto żołnierze i połamali nogi pierwszemu i drugiemu, którzy z Nim byli ukrzyżowani. A skoro podeszli do Jezusa i zobaczyli, że już umarł, nie łamali nóg Jego, ale jeden z żołnierzy włócznią otworzył bok Jego, a natychmiast wypłynęła krew i woda. A ten, który widział, dał świadectwo i prawdziwe jest świadectwo jego.[^1890]   


### Antyfona na Ofiarowanie  
*1 Kor 10:16*   
Kielich błogosławieństwa, który błogosławimy, czyż nie jest uczestniczeniem we Krwi Chrystusowej? A chleb, który łamiemy, czyż nie jest uczestniczeniem w Ciele Pańskim?[^1891]   


### Sekreta  
Błagamy Cię, Boże zastępów, niech nam wolno będzie przez te święte tajemnice przystąpić do Pośrednika nowego przymierza Jezusa i odnowić na ołtarzach Twoich wylanie Krwi wymowniejszej niż krew Abla.   
Przez tegoż Pana.[^1892]   


### Prefacja  
*Prefacja o Krzyżu Świętym*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Tyś postanowił dokonać zbawienia rodzaju ludzkiego na drzewie krzyża, aby skąd smierć wzięła początek, stamtąd i życie zmartwychwstało, i aby ten, który na drzewie zwyciężył, na drzewie również został pokonany: przez Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesienie sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1893]   


### Antyfona na Komunię  
*Hbr 9:28*   
Chrystus raz jeden był ofiarowany dla usunięcia grzechów wielu, drugi raz ukaże się nie dla zgładzenia grzechu, lecz na zbawienie tych, którzy Go oczekują.[^1894]   


### Pokomunia  
Dopuszczeni do świętej uczty, z radością czerpaliśmy, Panie, wodę ze źródeł Zbawiciela: błagamy, niech Krew Jego stanie się nam źródłem wody, tryskającej ku żywotowi wiecznemu:   
Który z Tobą.[^1895]   
■


## 02 VII – Nawiedzenia N. M. P.   
*2 klasy*   
*Szaty białe*   
Wkrótce po Zwiastowaniu Maryja nawiedziła swoją krewną Elżbietę, oczekującą narodzenia Jana Chrzciciela. Było to równocześnie pierwsze zbliżenie Chrystusa i Jego Przesłańca. Elżbieta powitała Maryję słowami, które powtarzamy w modlitwie Zdrowaś Maryjo, a Matka Boża wypowiedziała natchniony kantyk Magnificat.   
   
Wspomnienie świętych Męczenników Procesa i Martyniana.   
Według tradycji święci Proces i Martynian byli strażnikami więzienia Mamertyńskiego, w którym przebywał św. Piotr. Nawróceni i ochrzczeni przez św. Piotra zostali ścięci za wiarę w roku 67.   


### Introit  
*Seduliusz*   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.[^1896]   


### Kolekta  
Prosimy Cię, Panie, udziel sługom Twoim daru łaski niebieskiej: jak macierzyństwo Najświętszej Dziewicy stało się dla nich początkiem zbawienia, tak niechaj uroczysty obchód Jej Nawiedzenia stanowi przymnożenie pokoju.   
Przez Pana.[^1897]   


*Wspomnienie śś. Procesa i Martyniana*   
Boże, który ze względu na chwalebne wyznanie wiary przez świętych Męczenników Twoich Procesa i Martyniana otaczasz nas Swoją opieką, spraw, abyśmy czynili postępy, naśladując ich, i cieszyli się z ich wstawiennictwa.   
Przez Pana.[^1898]   


### Lekcja  
Czytanie z Pieśni nad Pieśniami.   
*Pnp 2:8-14*   
*Kościół odnosi do Matki Bożej słowa Pieśni nad pieśniami. W drodze do Hebronu przez góry Judei Maryja obcowała ze swoim umiłowanym Synem, zamkniętym w Jej łonie.*   
Oto on idzie skacząc po górach, przeskakując pagórki; umiłowany mój podobny jest do kozicy i młodej sarenki. Oto on stoi za naszą ścianą, patrząc przez okno, zaglądając przez kraty.   
Oto umiłowany mój mówi do mnie: Powstań, pośpiesz, przyjaciółko moja, gołębico moja piękna, i przyjdź. Już bowiem przeszła zima, deszcz minął i ustał. Kwiaty ukazały się na ziemi naszej, nadszedł czas obcinania (winnic); głos synogarlicy dał się słyszeć w ziemi naszej; drzewo figowe wypuściło swe pączki, kwitnące winnice wydały swój zapach. Powstań przyjaciółko moja piękna, i przyjdź; gołębico moja wśród skalnych rozpadlin, w szczelinie muru ukaż mi twoje oblicze; niech zabrzmi głos w uszach moich, głos twój bowiem jest słodki, a oblicze piękne.[^1899]   


### Graduał  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem. Alleluja, alleluja.   
V. Szczęśliwa jesteś, święta Dziewico Maryjo, i wszelkiej chwały najgodniejsza, z Ciebie bowiem narodziło się Słońce sprawiedliwości, Chrystus, nasz Bóg. Alleluja.[^1900]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:39-47*   
Onego czasu: Powstawszy Maryja udała się śpiesznie w okolicę górzystą do miasta Judy. I weszła do domu Zachariasza i pozdrowiła Elżbietę. I stało się, skoro usłyszała Elżbieta pozdrowienie Maryi, skoczyło dzieciątko w łonie jej, i napełniona została Elżbieta Duchem Świętym, i zawołała głosem wielkim, mówiąc: «Błogosławionaś Ty między niewiastami i błogosławiony owoc żywota Twego. A skądże mi to, że przyszła Matka Pana mego do mnie? Oto bowiem skoro zabrzmiał głos pozdrowienia Twego w uszach moich, poruszyło się z radością dzieciątko w łonie moim. I błogosławionaś, któraś uwierzyła, że wypełni się to, co ci oznajmiono od Pana». I rzekła Maryja: «Uwielbia dusza moja Pana. I rozradował się duch mój w Bogu, Zbawicielu moim».[^1901]   


### Antyfona na Ofiarowanie  
Błogosławiona jesteś, Panno Maryjo, któraś nosiła Stwórcę wszechrzeczy. Porodziłaś Tego, który Cię stworzył, i na wieki zostałaś Dziewicą.[^1902]   


### Sekreta  
Niech nas wspomaga, Panie, człowieczeństwo Jednorodzonego Syna Twojego; On to, zrodzony z Dziewicy, nie naruszył panieństwa Matki, lecz je uświęcił. Niechże w uroczystość Jej Nawiedzenia, oczyszczając nas z przewin naszych, ofiarę naszą uczyni miłą Tobie: Jezus Chrystus, Pan nasz:   
Który z Tobą.[^1903]   


*Wspomnienie śś. Procesa i Martyniana*   
Przyjmij, Panie, prośby i ofiary, a modlitwa Twoich Świętych niech nas wspomoże, by godne były Twojego wejrzenia.   
Przez Pana.[^1904]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1905]   


### Antyfona na Komunię  
Błogosławione wnętrzności Maryi Panny, które nosiły Syna Ojca Przedwiecznego.[^1906]   


### Pokomunia  
Panie, przyjęliśmy Sakrament obchodząc doroczną uroczystość: spraw, prosimy, niech on udzieli nam pomocy na życie doczesne i wieczne.   
Przez Pana.[^1907]   


*Wspomnienie śś. Procesa i Martyniana*   
Posileni w czasie uczty ofiarnej Najświętszym Ciałem i Najdroższą Krwią Twoją, prosimy Cię, Panie Boże nasz, aby ofiara, którą sprawujemy z żarliwą miłością, zapewniła nam niezawodnie zbawienie.   
Przez tegoż Pana.[^1908]   
■


## 25 VII – Św. Jakuba, Apostoła   
*2 klasy*   
*Szaty czerwone*   
Św. Jakub, zwany «Starszym», był synem Zebedeusza i bratem św. Jana Ewangelisty. Razem z Piotrem i Janem był świadkiem Przemienienia Chrystusa i Jego konania w Ogrodzie Oliwnym. Uwięziony w Jerozolimie na rozkaz Heroda Agryppy, został ścięty około roku 43. Jako pierwszy z Apostołów przelał swoją krew za Chrystusa. Relikwie jego spoczywają w Kompostelli w Hiszpanii i od wieków są celem pielgrzymek.   
   
Św. Krzysztofa, Męczennika   
*Wspomnienie*   
*Szaty czerwone*   
Św. Krzysztof poniósł śmierć męczeńską w Małej Azji około roku 250. Znaczenie jego imienia «nosiciel Chrystusa» stało się źródłem legendy o przeniesieniu przez rzekę Chrystusa. Jest patronem podróżnych.   
   
Msza wspólna nr 11 In virtute   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^1909]   


### Kolekta  
Bądź, Panie, dla ludu Twego tym, który uświęca i strzeże, aby wsparty opieką Apostoła Twego Jakuba, podobał Ci się swym postępowaniem i służył Ci w spokoju ducha.   
Przez Pana.[^1910]   


*Wspomnienie św. Krzysztofa*   
Prosimy Cię, wszechmogący Boże, abyśmy obchodząc urodziny dla nieba świętego Krzysztofa, Twego Męczennika, za jego przyczyną utwierdzili się w miłości Twojego imienia.   
Przez Pana.[^1911]   


### Lekcja  
Czytanie z Listu świętego Pawła Apostoła do Koryntian.   
*1 Kor 4:9-15*   
Bracia: Sądzę, że Bóg nas, Apostołów, uważał jako ostatnich, przeznaczonych na śmierć, gdyż widowiskiem staliśmy się dla świata, dla Aniołów i ludzi. My głupi dla Chrystusa, a wy mądrzy w Chrystusie, my słabi, a wy mocni; wy we czci, a my w pogardzie. Aż do tej chwili i łakniemy, i pragniemy, i nadzy jesteśmy, i policzkują nas, i tułamy się, i mozolimy się pracując swymi rękoma. Złorzeczą nam, a my błogosławimy; prześladują, a my znosimy; potwarzają nas, a my się modlimy. Staliśmy się jako śmiecie świata tego, odrazą dla wszystkich, aż do tej chwili. Nie, żeby was zawstydzić piszę, ale jako dzieci moje najdroższe upominam. Bo choćbyście mieli dziesięć tysięcy wychowawców w Chrystusie, to ojców macie niewielu. Albowiem w Chrystusie Jezusie przez Ewangelię jam się stał ojcem waszym.[^1912]   


### Graduał  
*Ps 44:17; 44:18*   
Ustanowisz ich książętami po całej ziemi, przez wszystkie pokolenia głosić będą Twe imię, o Panie.   
V. Synowie twoi zajmą miejsce twoich ojców: dlatego będą Cię sławić wszystkie ludy. Alleluja, alleluja.   
*J 15:16*   
Ja was wybrałem ze świata, abyście poszli i owoc przynieśli i żeby owoc wasz trwał. Alleluja.[^1913]   


### Ewangelia  
Ciąg dalszy ☩ Ewangelii świętej według Mateusza.   
*Mt 20:20-23*   
Onego czasu: Przystąpiła do Jezusa matka synów Zebedeuszowych z Synami swymi, składając Mu pokłon i o coś Go prosząc. A On rzekł jej: «Czegoż chcesz?» Rzekła mu: powiedz, aby ci dwaj synowie moi zasiedli w królestwie Twoim, jeden po prawicy Twojej, a drugi po lewicy». A Jezus odpowiadając rzekł: «Nie wiecie, o co prosicie. Czy możecie pić kielich, który ja pić będę?» Mówią Mu: «Możemy». Rzekł im: «Kielich mój wprawdzie pić będziecie, ale aby zasiąść po prawicy mojej albo po lewicy, nie jest moją rzeczą dać wam, lecz tylko tym, którym jest to zgotowane od Ojca mego».[^1914]   


### Antyfona na Ofiarowanie  
*Ps 18:5*   
Na całą ziemię ich głos się rozchodzi i aż po krańce świata ich mowy.[^1915]   


### Sekreta  
Prosimy Cię, Panie, niech błogosławione męczeństwo świętego Jakuba Apostoła zaleci Tobie dary Twego ludu; a skoro nie są one godne przyjęcia dla naszych zasług, niechaj się staną miłe Tobie dzięki Jego modlitwie.   
Przez Pana.[^1916]   


*Wspomnienie św. Krzysztofa*   
Przyjmij, prosimy Cię, Panie, nasze dary i modlitwy, oczyść nas przez niebieskie tajemnice i łaskawie wysłuchaj.   
Przez Pana.[^1917]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1918]   


### Antyfona na Komunię  
*Mt 19:28*   
Wy, którzyście ze mną poszli, zasiądźcie na stolicach, sądząc dwanaście pokoleń Izraela.[^1919]   


### Pokomunia  
Prosimy Cię, Panie, wspomagaj nas przez przyczynę Twojego Apostoła Jakuba, w którego uroczystość przyjęliśmy z radością Twój święty Sakrament.   
Przez Pana.[^1920]   


*Wspomnienie św. Krzysztofa*   
Daj, prosimy Cię, Panie Boże nasz, abyśmy się tak cieszyli widokiem Twoich Świętych w wieczności, jak z radością czcimy ich pamięć obchodem doczesnym.   
Przez Pana.[^1921]   
■


## 26 VII – Św. Anny, Matki N. M. P.   
*2 klasy*   
*Szaty białe*   
Sława dziecka spływa na jego rodziców. Kult św. Anny jest przedłużeniem naszej czci dla Najświętszej Maryi Panny. Rozpoczął się on na Wschodzie, skąd przeszczepili go na Zachód krzyżowcy. Matki chrześcijańskie czczą św. Anne jako swoją patronkę.   


### Introit  
Radujmy się wszyscy w Panu, obchodząc uroczystość ku czci świętej Anny; z Jej uroczystości radują się Aniołowie i wychwalają Syna Bożego.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Radujmy się wszyscy w Panu, obchodząc uroczystość ku czci świętej Anny; z Jej uroczystości radują się Aniołowie i wychwalają Syna Bożego.[^1922]   


### Kolekta  
Boże, który raczyłeś udzielić świętej Annie tej łaski, że stała się matką Rodzicielki Twego Jednorodzonego Syna; spraw łaskawie, abyśmy obchodząc jej uroczystość, doznali jej orędownictwa u Ciebie.   
Przez tegoż Pana.[^1923]   


### Lekcja  
Czytania z Księgi Przysłów.   
*Prz 31:10-31*   
*Na kartach Starego Testamentu znajdujemy obraz idealnej matki całkowicie oddanej mężowi i domownikom.*   
Mężną niewiastę któż znajdzie? Jej wartość daleko ponad ostatnie granice! Serce jej męża ufność w niej pokłada, a zysków mu nie zabraknie. Świadczy mu to, co dobre, a nie złe, po wszystkie dni jego życia.   
Poszukała wełny i lnu i przemyślnie pracowała rękoma swymi. Stała się jako okręt kupiecki, co z dala chleb swój przywozi. Wstała jeszcze wśród nocy i żywność rozdała domownikom, a pokarm swoim służącym. Pomyślała o roli i nabyła ją, z owocu swych rąk zasadziła winnicę. Biodra swe męstwem opasała i umocniła swe ramię. Skosztowała i przekonała się, że dobre jest jej zajęcie: pochodnia jej nocą nie zgaśnie. Sięgnęła ręką po trudne zajęcia, a palce jej ujęły wrzeciono. Nieszczęśliwemu otwarła swą rękę, wyciągnęła swe dłonie ku biedakowi. Dla domu swego o chłody lękać się nie będzie: wszyscy bowiem jej domownicy podwójnie są odziani. Zwierzchnią szatę sporządziła sobie: bisior i purpura to jej odzienie. Mąż jej jest znany wśród bram, gdy ze starszymi okręgu zasiędzie. Tkaninę uczyniła i sprzedała, i dostarczyła pas Chananejczykowi. Moc i dostojność jej szatą, i śmieje się na myśl od dniu ostatnim. Usta swe dla mądrości otwiera, a językiem jej rządzi prawo łagodności. Myślała o ścieżkach domu swego, a chleba bezczynnie nie jadła.   
Powstali synowie jej i najszczęśliwszą orzekli. I mąż jej również ją pochwalił: «Wiele córek zgromadziło skarby: tyś je wszystkie przeszła». Zawodny jest wdzięk i próżna jest piękność: niewiasta, co Boga się boi – ta dozna chwały. Dajcie jej z owocu jej rąk, a dzieła jej niech ją chwalą w bramach.[^1924]   


### Graduał  
*Ps 44:8*   
Miłujesz sprawiedliwość, a nienawidzisz nieprawości.   
V. Dlatego Bóg, twój Bóg, namaścił cię olejkiem wesela. Alleluja, alleluja.   
*Ps 44:3*   
V. Wdzięk rozlał się na twoich wargach, przeto Bóg pobłogosławił cię na wieki. Alleluja.[^1925]   


### Ewangelia  
Ciąg dalszy ☩ Ewangelii świętej według Mateusza.   
*Mt 13:44-52*   
Onego czasu: Powiedział Jezus uczniom swoim tę przypowieść: «Podobne jest Królestwo Niebieskie do skarbu ukrytego w roli, który, gdy znalazł człowiek, skrył, a przejęty radością idzie i sprzedaje wszystko, co ma, a kupuje ową rolę.   
Również podobne jest Królestwo Niebieskie człowiekowi kupcowi, poszukującemu pięknych pereł. A znalazłszy jedną perłę kosztowną, poszedł i sprzedał wszystko, co miał, i nabył ją.   
Również podobne jest Królestwo Niebieskie do sieci zapuszczonej w morze i zagarniającej ryby wszelkiego rodzaju. I wyciągnąwszy ją, gdy była pełna, i usiadłszy na brzegu, dobre powybierali do naczyń, a złe precz wyrzucili.   
Tak będzie przy końcu świata. Wyjdą Aniołowie i wyłączą złych spośród sprawiedliwych, i wrzucą ich w piec ognisty. Tam będzie płacz i zgrzytanie zębów. Zrozumieliście to wszystko?» Mówią Mu: «Tak».   
Rzekł im: «Przeto każdy uczony w Piśmie, biegły w nauce o Królestwie Niebieskim, podobny jest do człowieka gospodarza, który dobywa ze skarbca swego rzeczy nowe i stare».[^1926]   


### Antyfona na Ofiarowanie  
*Ps 44:10*   
Córki królewskie idą Ci naprzeciw, po Twej prawicy stoi królowa strojna w złoto i szatę wzorzystą.[^1927]   


### Sekreta  
Prosimy Cię, Panie, wejrzyj łaskawie na tę ofiarę: aby za wstawiennictwem św. Anny, która stała się matką Rodzicielki Syna Twego, a Pana naszego Jezusa Chrystusa, przyczyniła się do wzrostu naszej pobożności   
Przez tegoż Pana.[^1928]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1929]   


### Antyfona na Komunię  
*Ps 44:3*   
Wdzięk rozlał się na twoich wargach, przeto Bóg pobłogosławił cię na wieki.[^1930]   


### Pokomunia  
Prosimy Cię, Panie Boże nasz, abyśmy pokrzepieni niebieskim Sakramentem, za przyczyną św. Anny, która z woli Twojej była matką Rodzicielki Syna Twego, mogli dojść do wiecznego zbawienia.   
Przez tegoż Pana.[^1931]   
■


## 06 VIII – Przemienienie Pańskie   
*2 klasy*   
*Szaty białe*   
Celem tajemnicy Przemienienia było utwierdzenie wiary Apostołów oraz ukazanie im chwały przeznaczonej wyznawcom Chrystusa. «Całe ciało mistyczne miało poznać, jaka przemiana jest dlań przeznaczona i jaki będzie udział członków w tej chwale, którą już uprzednio zajaśniała Głowa» (św., Leon). Cała liturgia Kościoła zmierza do tego, aby nas przygotować do udziału w chwale Chrystusa. W dzisiejszej Mszy świętej wielbimy Zbawiciela jako Króla chwały i prosimy o dopuszczenie nas do Jego Królestwa.   
Święto Przemienienia Pańskiego było od wieków obchodzone na Wschodzie oraz w niektórych kościołach na Zachodzie. Na pamiątkę zwycięstwa odniesionego w tym dniu w 1457 roku nad Turkami papież Kalikst III polecił obchodzić je w całym Kościele.   
   
Śś. Sykstusa II, Papieża oraz Felicysyma i Agapita, Męczenników   
*Wspomnienie*   
*Szaty czerwone*   
Papież Sykstus II był jedną z pierwszych ofiar prześladowania za cesarza Waleriana. Bezpośrednio po odprawienia Mszy świętej w katakumbach św. Kaliksta został on ścięty razem z czterema diakonami: Januarym, Magnusem, Wincentym i Stefanem, którzy mu asystowali. Tego samego dnia zostali ścięci dwaj inni diakoni, Felicysym i Agapit. Kilka dni później został umęczony archidiakon Wawrzyniec. Imię św. Sykstusa wymienia się w kanonie Mszy świętej.   
   
Msza wspólna nr 14 Sapientiam   


### Introit  
*Ps 76:19*   
Błyskawice Twoje rozjaśniły widnokrąg: zatrzęsła się ziemia i zadygotała.   
*Ps 83:2-3*   
Jak miłe są przybytki Twoje, Panie Zastępów! Wzdycha i tęskni dusza moja do przedsionków Pańskich.   
Chwała Ojcu.   
Błyskawice Twoje rozjaśniły widnokrąg: zatrzęsła się ziemia i zadygotała.[^1932]   


### Kolekta  
Boże, Tyś przy chwalebnym Przemienieniu jednorodzonego Syna Twojego potwierdził tajemnice wiary świadectwem Ojców, a przez głos wychodzący z jasnego obłoku przedziwnie zapowiedziałeś doskonałe przybranie nas za dzieci; spraw łaskawie, abyśmy się stali współdziedzicami Króla chwały i tejże chwały uczestnikami.   
Przez tegoż Pana.[^1933]   


*Wspomnienie śś. Sykstusa II oraz Felicysyma i Agapita*   
Boże, który nam pozwalasz obchodzić narodziny dla nieba świętych Męczenników Twoich Sykstusa, Felicysyma i Agapita: daj nam w wiecznej szczęśliwości radować się ich towarzystwem.   
Przez Pana.[^1934]   


### Lekcja  
Czytanie z Listu świętego Piotra Apostoła.   
*2 P 1:16-19*   
*Św. Piotr, naoczny świadek Przemienienia, powołuje się na świadectwo Ojca Niebieskiego o Chrystusie.*   
Najmilsi: Nie w oparciu o zmyślone baśnie oznajmiliśmy wam moc i przyjście Pana naszego Jezusa Chrystusa, lecz oglądaliśmy na własne oczy Jego wielkość. Albowiem odebrał On od Boga Ojca cześć i chwałę i gdy doszedł do Niego taki głos z przedziwnego obłoku: Ten jest Syn mój miły, w którym upodobałem sobie, Jego słuchajcie – my słyszeliśmy ten głos, który dochodził z nieba, gdy byliśmy z Nim na górze świętej. I tak potwierdzona była mowa Proroków, której trzymając się jako świecy w ciemnym świecącej miejscu, dobrze uczynicie. Póki dzień nie zaświta i nie wzejdzie jutrzenka w sercach waszych.[^1935]   


### Graduał  
*Ps 44:3; 44:2*   
Postacią Tyś piękniejszy nad synów ludzkich, wdzięk rozlał się na Twoich wargach.   
V. Z mego serca płynie piękne słowo, pieśń moją śpiewam dla Króla. Alleluja, alleluja.   
*Mdr 7:26*   
On jest jasnością wiecznej światłości, wiernym odbiciem Boga i wyobrażeniem dobroci Jego. Alleluja.[^1936]   


### Ewangelia  
Ciąg dalszy ☩ Ewangelii świętej według Mateusza.   
*Mt 17:1-9*   
Onego czasu: Wziął Jezus Piotra i Jakuba, i Jana brata jego, i zaprowadził ich na górę wysoką na uboczu. I przemienił się przed nimi: i rozjaśniało oblicze Jego jako słońce, szaty zaś Jego stały się białe jako śnieg. I oto ukazali się im Mojżesz i Eliasz, rozmawiający z Nim. A odpowiadając Piotr rzekł do Jezusa: «Panie, dobrze nam tu być; jeżeli chcesz uczyńmy tu trzy przybytki: Tobie jeden, Mojżeszowi jeden i Eliaszowi jeden». Gdy on to jeszcze mówił, oto obłok jasny okrył ich. I oto głos z obłoku mówiący: «Ten jest Syn mój miły, w którym upodobałem sobie: Jego słuchajcie». A słysząc to uczniowie padli na oblicze swoje i zlękli się bardzo. I przystąpił Jezus, dotknął ich i rzekł im: «Wstańcie, a nie lękajcie się». A podniósłszy oczy swe, nikogo nie widzieli, jeno samego Jezusa.   
A gdy zstępowali z góry, przykazał im Jezus mówiąc: «Nikomu nie mówcie o widzeniu, aż Syn Człowieczy zmartwychwstanie».[^1937]   


### Antyfona na Ofiarowanie  
*Ps 111:3*   
Zasoby i bogactwa będą w jego domu, a hojność jego będzie trwała zawsze. Alleluja.[^1938]   


### Sekreta  
Panie, poświęć składane ofiary przez chwalebne Przemienienie jednorodzonego Syna Twego, a nas oczyść od zmaz grzechowych blaskiem Jego światłości.   
Przez tegoż Pana.[^1939]   


*Wspomnienie śś. Sykstusa II oraz Felicysyma i Agapita*   
Ofiarujemy Ci, Panie, te dary jako wyraz naszego oddania; przyjmij je łaskawie ku chwale Twoich Świętych i spraw w Swoim miłosierdziu, aby przyczyniły się do naszego zbawienia.   
Przez Pana.[^1940]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1941]   


### Antyfona na Komunię  
*Mt 17:9*   
Nikomu nie mówcie o widzeniu, aż Syn Człowieczy zmartwychwstanie.[^1942]   


### Pokomunia  
Spraw, prosimy, wszechmogący Boże, abyśmy czystym i jasnym umysłem pojęli najświętszą tajemnicą Przemienienia Syna Twego, którą dzisiaj uroczyście obchodzimy.   
Przez tegoż Pana.[^1943]   


*Wspomnienie śś. Sykstusa II oraz Felicysyma i Agapita*   
Prosimy Cię, Panie, za wstawiennictwem Twoich Męczenników Sykstusa, Felicysyma i Agapita, daj nam przyjąć czystą duszą to, co spożyliśmy ustami.   
Przez Pana.[^1944]   
■


## 10 VIII – Św. Wawrzyńca   
*2 klasy*   
*Szaty czerwone*   
Św. Wawrzyniec, archidiakon papieża Sykstusa II, był zarządcą dóbr kościelnych i opiekunem ubogich. Kilka dni po męczeńskiej śmierci papieża prefekt zażądał od Wawrzyńca wydania skarbów Kościoła. Św. Wawrzyniec zgromadził tłum biedaków, których karmił, i wskazując na nich rzekł: «Oto są prawdziwe skarby Kościoła; oni przemieniają nasze jałmużny na skarby nieginące». Śmiałego diakona torturowano na rozpalonej kracie. Podtrzymywany łaską Bożą męczennik żartował z prześladowców i dziękował Bogu, że może wkroczyć w podwoje nieba (kolekta, graduał). Pochowano go przy drodze Tyburtyńskiej na Agro Verano. Cesarz Konstantyn wzniósł nad grobem Świętego bazylikę, którą wielokrotnie rozbudowywano i zaliczono do patriarchalnych bazylik Rzymu. Ponadto w Rzymie wzniesiono ku czci św. Wawrzyńca około 40 kościołów. Osiem z nich przetrwało do naszych czasów. Imię   
jego wymienia się w kanonie Mszy świętej.   


### Introit  
*Ps 95:6*   
*Antyfona wyraża zachwyt wchodzących do wspaniałej bazyliki św. Wawrzyńca.*   
Chwałą i pięknością promienieje jego oblicze, moc i wspaniałość w jego świątyni.   
*Ps 95:1*   
Śpiewajcie Panu pieśń nową, śpiewajcie Panu, wszystkie krainy.   
Chwała Ojcu.   
Chwałą i pięknością promienieje jego oblicze, moc i wspaniałość w jego świątyni.[^1945]   


### Kolekta  
Daj nam, prosimy Cię, wszechmogący Boże, tak stłumić płomienie naszych namiętności, jak świętemu Wawrzyńcowi użyczyłeś sił do przezwyciężenia katuszy ognia.   
Przez Pana.[^1946]   


### Lekcja  
Czytanie z Listu świętego Pawła Apostoła do Koryntian.   
*2 Kor 9:6-10*   
*Św. Wawrzyniec oświadczył pogańskiemu sędziemu, że przez rozdawanie jałmużny gromadzi się prawdziwe bogactwa.*   
Bracia! Kto skąpo sieje, skąpo też i żąć będzie, a kto sieje w błogosławieństwach, w błogosławieństwach też żąć będzie. Każdy jako postanowił w sercu swoim, nie z żalem albo z musu: ochotnego bowiem dawcę miłuje Bóg. A Bóg mocen jest udzielić wam wszelkiego daru obfitości, abyście mając zawsze dostatek wszystkiego obfitowali we wszelki dobry uczynek, jako napisane jest: «Rozsypał, dał ubogim a sprawiedliwość jego trwa na wieki wieków». A. ten, który siewcy dostarcza nasienia i chleb do spożycia, i wam te nasienie rozmnoży, i przysporzy plonów sprawiedliwości waszej.[^1947]   


### Graduał  
*Ps 16:3*   
Badałeś me serce, nocą mnie nawiedziłeś.   
V. Doświadczyłeś mię w ogniu, a nieprawości we mnie znalazłeś. Alleluja, alleluja.   
V. Lewita Wawrzyniec dobre dzieło wykonał: znakiem Krzyża wzrok ślepym przywrócił. Alleluja.[^1948]   


### Ewangelia  
Ciąg dalszy ☩ Ewangelii świętej według Jana.   
*J 12:24-26*   
*Śmierć św. Wawrzyńca i wielu innych męczenników przyniosła Kościołowi zwycięstwo nad pogaństwem i wspaniały wzrost.*   
Onego czasu: Rzekł Jezus uczniom swoim: «Zaprawdę, zaprawdę powiadam wam, jeśli ziarno pszeniczne wrzucone w ziemię nie obumrze, samo zostanie, lecz jeśli obumrze, wiele owocu przynosi. Kto miłuje życie swoje, straci je, ale ko ma w nienawiści życie swoje na tym świecie, na żywot wieczny zachowa je. Kto by chciał mi służyć, niech mnie naśladuje, a gdzie ja jestem, tam będzie i sługa mój. Jeśli kto służyć mi będzie, uczci go Ojciec mój».[^1949]   


### Antyfona na Ofiarowanie  
*Ps 95:6*   
Chwałą i pięknością promienieje jego oblicze, moc i wspaniałość w jego świątyni.[^1950]   


### Sekreta  
Prosimy Cię, Panie, przyjmij dary ze czcią złożone i spraw, niech przez zasługi św. Wawrzyńca przyczynią się do naszego zbawienia.   
Przez Pana.[^1951]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1952]   


### Antyfona na Komunię  
*J 12:26*   
Kto mnie służy, niech idzie za mną; a gdzie ja jestem, tam będzie i sługa mój.[^1953]   


### Pokomunia  
Darem świętym nasyceni, kornie błagamy Cię, Panie, abyśmy składając przez tę ofiarę należny Ci hołd, za wstawiennictwem św. Wawrzyńca, Twego Męczennika, otrzymali obfitsze owoce Twego odkupienia.   
Przez Pana.[^1954]   
■


## 14 VIII – Wigilia Wniebowzięcia N. M. P.   
*2 klasy*   
*Szaty fioletowe*   
Największe święto Najświętszej Maryi Panny poprzedzamy dniem skupienia i modlitwy.   
   
Św. Euzebiusza, Wyznawcy   
*Wspomnienie*   
*Szaty białe*   
Św. Euzebiusz, kapłan rzymski z IV wieku, ufundował na wzgórzu Eskwilińskim kościół, który nosi jego imię.   
   
Msza jak w dniu 15 stycznia Iustus ut palma, z wyjątkiem kolekty, sekrety i pokomunii   


### Introit  
*Ps 44:13; 44:15; 44:16*   
Książęta ludu szukają Twych względów. Za Nią prowadzą do Króla dziewice, Jej druhny wiodą do Niego z radością i weselem.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Książęta ludu szukają Twych względów. Za Nią prowadzą do Króla dziewice, Jej druhny wiodą do Niego z radością i weselem.[^1955]   


### Kolekta  
Boże, Tyś raczył obrać sobie na mieszkanie dziewicze łono Najświętszej Maryi; daj nam bezpiecznie pod Jej opieką brać radosny udział w Jej uroczystości:   
Który żyjesz.[^1956]   


*Wspomnienie św. Euzebiusza*   
Boże, który co roku uweselasz nas uroczystością św. Euzebiusza, Twojego Wyznawcy, spraw, abyśmy zdążali do Ciebie za przykładem tego, którego urodziny dla nieba obchodzimy.   
Przez Pana.[^1957]   


### Lekcja  
*Syr 24:23-31*   
Jako krzew winny wydałam wdzięczną woń, a kwiaty moje owocem czci i godności. Jam matką pięknej miłości i bojaźni, i rozeznania, i świętej nadziei. We mnie łaska wszelkiej drogi i prawdy, we mnie cała nadzieja życia i cnoty. Przyjdźcie do mnie wszyscy, którzy mnie pragniecie, i napełnijcie się owocami moimi. Duch mój bowiem słodszy jest nad miód, a dziedzictwo moje nad plaster miodu. Pamięć moja na wieczne pokolenia. Którzy mnie pożywają, nadal mnie będą łaknąć, a którzy mnie piją, nadal będą mnie pragnąć. Kto mnie słucha, nie będzie zawstydzon a którzy przeze mnie działają nie zgrzeszą. Którzy mnie objaśniają, posiada żywot wieczny.[^1958]   


### Graduał  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem.[^1959]   


### Ewangelia  
Ciąg dalszy ☩ Ewangelii świętej według Łukasza.   
*Łk 11:27-28*   
Onego czasu: Gdy Jezus mówił do rzesz, pewna niewiasta z tłumu donośnym głosem rzekła do Niego: «Błogosławione łono, które Cię nosiło, i piersi, któreś ssał». A On rzekł: «Raczej ci są błogosławieni, którzy słuchają słowa Bożego i strzegą go».[^1960]   


### Antyfona na Ofiarowanie  
Błogosławiona jesteś, Panno Maryjo, któraś nosiła Stwórcę wszechrzeczy. Porodziłaś Tego, który Cię stworzył, i na wieki zostałaś Dziewicą.[^1961]   


### Sekreta  
Panie, niech nasze dary poleca Twojej łaskawości modlitwa Bożej Rodzicielki, którą po to zabrałeś z tego świata, aby ufnie wstawiała się u Ciebie za nami grzesznymi.   
Przez tegoż Pana.[^1962]   


*Wspomnienie św. Euzebiusza*   
Wspominając Twoich Świętych składamy Ci, Panie, ofiarę chwały i ufamy, że ona wybawi nas od złego teraz i w przyszłości.   
Przez Pana.[^1963]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1964]   


### Antyfona na Komunię  
Błogosławione wnętrzności Maryi Panny, które nosiły Syna Ojca Przedwiecznego.[^1965]   


### Pokomunia  
Miłosierny Boże, udziel pomocy naszej ułomności, abyśmy powstali z naszych nieprawości za wstawiennictwem Najświętszej Bogarodzicy, której uroczystość uprzedzamy.   
Przez tegoż Pana.[^1966]   


*Wspomnienie św. Euzebiusza*   
Pokrzepieni niebieskim pokarmem i napojem, błagamy Cię pokornie, Boże nasz, niech nas bronią modlitwy tego, w którego święto przyjęliśmy te dary.   
Przez Pana.[^1967]   
■


## 15 VIII – Wniebowzięcie N. M. P.   

<div style="text-align:center"><img src ="./data/divinum-officium-custom/web/www/missa/Polski/Sancti/08-15r.png" /></div>

*1 klasy*   
*Szaty białe*   
Maryja jest zapowiedzianą w raju Niewiastą, która całe życie pozostawała w nieprzyjaźni z szatanem (antyfona na ofiarowanie). Dzięki przywilejowi Niepokalanego Poczęcia odniosła zwycięstwo nad grzechem i dlatego została wyjęta spod powszechnego prawa rozkładu grobowego. Nie musiała, jak my, czekać aż do końca świata na wskrzeszenie i uwielbienie swojego ciała, lecz została od razu wzięta do nieba z duszą i ciałem. Wniebowzięcie Matki Bożej, to Jej ostateczny triumf nad szatanem, grzechem i śmiercią, i spełnienie się proroctwa, które wyśpiewała, w kantyku Magnificat (ewangelia, antyfona na komunię). W modlitwach mszalnych prosimy o dopuszczenie nas do udziału w Jej chwale.   
Święto Wniebowzięcia jest najważniejszym i najstarszym świętem Matki Bożej. Na Wschodzie obchodzono je już w VI wieku. Od IX wieku poświęca się w tym dniu kłosy i owoce. Są one symbolem dojrzałości duchowej Najświętszej Dziewicy.   


### Introit  
*Ap 12:1*   
Znak wielki ukazał się na niebie: Niewiasta obleczona w słońce i księżyc u jej stóp, a na jej głowie korona z gwiazd dwunastu.   
*Ps 97:1*   
Śpiewajcie Panu pieśń nową, albowiem cuda uczynił.   
Chwała Ojcu.   
Znak wielki ukazał się na niebie: Niewiasta obleczona w słońce i księżyc u jej stóp, a na jej głowie korona z gwiazd dwunastu.[^1968]   


### Kolekta  
Wszechmogący, wieczny Boże, Ty wziąłeś do niebieskiej chwały ciało i duszę Niepokalanej Dziewicy Maryi, Matki Twego Syna; spraw, prosimy Cię, abyśmy zwracając się nieustannie ku sprawom niebieskim wysłużyli sobie udział w Jej chwale.   
Przez tegoż Pana.[^1969]   


### Lekcja  
Czytanie z Księgi Judyty.   
*Jdt 13, 22-25; 15:10*   
*Podobnie jak Judyta w Starym Testamencie, Maryja poświęciła się dla dobra nowego narodu wybranego i jest chwalona przez wszystkich.*   
Pobłogosławił Cię Pan w mocy swojej, bo przez Cię wniwecz obrócił naszych nieprzyjaciół. Błogosławionaś Ty, Córko, przez Pana Boga wysokiego nad wszystkie niewiasty na ziemi. Błogosławiony Pan, który stworzył niebo i ziemię, który Cię skierował na uderzenie w głowę hetmana nieprzyjaciół naszych. Bo dziś imię Twe tak wsławił, iż chwała Twa nigdy nie zejdzie z ust ludzi, którzy pomni będą na wieki mocy Pańskiej. Dla nich to samej siebie nie szczędziłaś z powodu utrapienia i udręki rodu Twojego, lecz zapobiegłaś upadkowi przed obliczem Boga naszego. Tyś chwałą Jeruzalem, Tyś weselem Izraela, Tyś chlubą ludu naszego.[^1970]   


### Graduał  
*Ps 44:11-12; 44:14*   
*Wniebowzięcie to triumfalny pochód Królowej nieba.*   
Posłuchaj, córko, spójrz i nakłoń twego ucha, bo Król pragnie twojej piękności.   
V. Królewska córka wychodzi cała piękna; złotogłów jest jej odzieniem. Alleluja, alleluja.   
V. Maryja została wzięta do nieba: radują się zastępy Aniołów. Alleluja.[^1971]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:41-50*   
Onego czasu: Napełniona została Elżbieta Duchem Świętym i zawołała głosem wielkim, mówiąc: «Błogosławionaś Ty między niewiastami i błogosławiony owoc żywota Twego. A skądże mi to, że przyszła Matka Pana mego do mnie? Oto bowiem skoro zabrzmiał głos pozdrowienia Twego w uszach moich, poruszyło się z radością dzieciątko w łonie moim. I błogosławionaś, któraś uwierzyła, że wypełni się to, co ci oznajmiono od Pana». I rzekła Maryja: «Uwielbia dusza moja Pana. I rozradował się duch mój w Bogu, Zbawicielu moim. Iż wejrzał na uniżenie służebnicy swojej. Bo oto odtąd błogosławioną zwać mię będą wszystkie narody. Albowiem uczynił mi wielkie rzeczy, który możny jest i święte imię Jego. A miłosierdzie Jego z pokolenia w pokolenie nad tymi, którzy się Go boją».[^1972]   


### Antyfona na Ofiarowanie  
*Rdz 3:15*   
*W Maryi, Matce Zbawiciela, spełniła się obietnica dana przez Boga w raju.*   
Położę nieprzyjaźń między tobą, a między Niewiastą i między potomstwem twoim, a potomstwem Jej.[^1973]   


### Sekreta  
Ofiara naszego oddania niechaj się wzniesie do Ciebie, Panie, i za wstawiennictwem Najświętszej Maryi Panny Wniebowziętej niechaj serca nasze, rozpłomienione ogniem miłości, stale dążą do Ciebie.   
Przez Pana.[^1974]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1975]   


### Antyfona na Komunię  
*Łk 1:48-49*   
*Chwała, którą Maryja już posiadała, ma stać się również naszym udziałem.*   
Błogosławioną zwać mnie będą wszystkie narody, albowiem uczynił mi wielkie rzeczy, który możny jest.[^1976]   


### Pokomunia  
Przyjąwszy zbawczy Sakrament, prosimy Cię, Panie, daj, byśmy przez zasługi i wstawiennictwo Najświętszej Maryi Panny Wniebowziętej zostali doprowadzeni do chwały zmartwychwstania.   
Przez Pana.[^1977]   


### Objaśnienia Ewangelii  

\(1\) Wyraźnej wzmianki o Wniebowzięciu
Najśw. Marji Panny w Piśmie św. nie mamy,
bo też pismo św. bynajmniej nie zawiera całej
i zupełnej wiary św. jak to błędnie twierdzą
lutrzy i inni im pokrewni heretycy. Apostołowie
więcej uczyni, niż pisali, zatem cała nauka
wiary św. zawarta jest nietylko w Piśmie św.,
ale i w podaniu apostolskiem, a jedno i drugie
przechowuje za sprawą Ducha Świętego nieomylnie Kościół św. Ewangelję o Marcie
i Magdalenie czyta nam Kościół Boży na
dzisiejszą uroczystość dlatego, że Najśw.
Marja Panna słuchała nauk P. Jezusa przez całe
życie, jak Magdalena i służyła Mu jak Marta,
czyli prowadziła życie i kontemplacyjne i czynne.
I dlatego właśnie najlepszą cząstkę obrała.

\(2\) O Wniebowzięciu Najświętszej Panny zgodnie z
podaniem kościelnem, tak pisze X. Piotr Skarga
w Żywotach Świętych: »Po rozejściu się Apostołów
na kazanie po wszystkim świecie, Najświętsza Panna
w domu Janowym przemieszkiwając, i okrasą i koroną
wszystkiego Kościoła będąc, gdy się czas zaśnienia
jej i przeniesienia do niebieskiej krainy, o którym
była przez Anioły obwieszczona, przybliżył: gwoli
jej i ku czci jej ze czterech świata wiatrów zebrał
P. Jezus cudownie dwanaście Apostołów, aby pogrzeb
Jej, jako świadczy wielki Dionizjusz, który tamże
przy nich i z nimi był, uczcili. Gorące dał pragnienie
onym cudownym mężom, aby widzieć jeszcze onę Białogłowę
mogli, która im Zbawiciela i światłość porodziła; i
żądając sobie tego błogosławieństwa, wszyscy się z stron
dalekich i zamorskich na on czas zeszli. O jaki to był
Sejm, tak miłem i spólnem jeden drugiego oglądaniem, i
na przeczystą Dziewicę patrzeniem wsławiony! Widząc tedy
zejście jej blizkie, chwalili P. Boga w psalmiech i w pieniu, a Błogosławiona między niewiastami,
pięknie się złożywszy, między nimi
i w ręku ich, widząc Syna najmilszego z wielkimi
wojski Aniołów, ducha Jemu, mówiąc one
słowa: »Otom niewolnica Twoja, stań mi się
wedle słowa Twego«, jakoby zasypiając, oddała.
Śpiewanie anielskie przesłodkie słyszeli wszyscy
Apostołowie i napełnili się dziwnej pociechy.
Z wielką czcią ciało ono nieśli Apostołowie
do miejsca Getsemanu, które niezliczone cuda
nad chorymi czyniło, i tam je pocześnie
położyli, gdzie przez trzy dni wdzięczna anielska
muzyka słyszaną była, i niebiescy kantorowie
ono ciało czcili, i przytomnych uweselali. A dnia
czwartego, gdy ciało ono widzieć jeszcze i
pokłonić mu się chcieli, w trumnie go nie znaleźli.
O czem potem rozmaite mniemania bez sporu
urosły. Jedni twierdzą, iż już i ciało jej do
uwielbienia i zmartwychwstania, dnia ostatniego
nie czekając, przywiedzione jest: i w niem
już w niebie króluje. Bo nie przystało, aby to
ciało, z którego nam żywot wyszedł, próchnieć
i zgnić miało. Drudzy mniemają, iż gdzieś ludziom
zakryte bez skazy leży, jako i o Mojżeszowem
żaden nie wie, gdzie jest. My z pierwszymi
trzymamy; bo nie trudno P. Jezusowi
i bardzo było przystojno, tę Matkę swoją z
pospolitego prawa wyjąć, a jako ją na innem
nad inne wszystkie ludzie, tak i na tem
uprzywilejować«.

\(3\) I Marta i Magdalena obie choć w różny
sposób kochają Pana Jezusa i całem sercem
Mu służą. Marta pracuje i krząta się dla P. Jezusa,
bynajmniej nie oszczędzając siebie i mienia
swego, wszystkich w domu do pracy zaprządzby
chciała. Gniewa ją, że Magdalena,
wsłuchana w słowa P. Jezusa, ręce założywszy,
siedzi u stóp Jego. Marta dobrą bez wątpienia
obrała cząstkę, chociaż nie najlepszą. Praca,
podejmowana w Imię Boże, czyli z poczucia
obowiązku lub z potrzeby, jest niewątpliwie
służbą Bożą i już dla tego samego, że jest służbą,
koniecznie musi być pracowitą. Dlatego to
mówi Pismo św., «że jeśli kto nie chce robić,
niech też nie je i że człowiek się rodzi na pracę,
a ptak na latanie.» Nawet w raju rozkoszy, a zatem
przed grzechem pierworodnym człowiek
mial obowiązek, «aby pracował i strzegł go.» Tem
lepszą oczywiście jest ta cząstka pracy, jeżeli
ją kto, tak jak Marta, podejmuje dla P. Jezusa,
a nie dla siebie i swoich tylko, to znaczy,
jeżeli kto pracuje, aby tem więcej mógł
świadczyć P. Jezusowi w osobach sług i ubogich
Jego. Psuje sobie jednak tę cząstkę dobrą,
kto troszczy się i frasuje zbytecznie o powodzenie
i wydatność swojej pracy. Jeszcze gorzej
robi, kto się zapracowuje do tego stopnia, że
już nie znajduje sobie czasu na słuchanie słowa
Bożego i modlitwę. A najgorzej czynią tacy,
którzy łają duchownych, zakonników i ludzi

\(4\) Magdalena lepszą obrała cząstkę, kiedy
korzysta z obecności P. Jezusa, i siedząc u
świetych Jego stóp, cała zatapia się w słuchaniu
i rozważaniu słów Jego. Tę lepszą cząstkę
z Magdaleną obierają tacy, co zrozumiawszy,
że «ten jest żywot wieczny, aby poznali Ciebie
samego Boga prawdziwego, i któregoś posłał
Jezusa Chrystusa,» obracają czas i zdolności
swoje, ile tylko mogą na słuchanie, czytanie i
rozmyślanie słowa Bożego, aby coraz więcej
nabywać tej prawdziwie ożywczej znajomości. Boga
w Trójcy świętej jedynego. Tacy gdyby nic
innego nie robili, a tylko wiernie przechowywali
wśród ludzi skarby znajomości Boga i modlitwami
swemi ściągali na ludzi miłosierdzie
i łaskę Bożą, więcej robią, niż pracujący około
przymnożenia chleba i dobrobytu.

\(5\) «Marja najlepsza, cząstkę obrała.» Najświętsza
Marja Panna, jak we wszystkiem, tak szcególnie
w tem jest nam wzorem po Panu Jezusie
najdoskonalszym, że w całym trybie życia swego
łączy pracę z bogomyślnością. Choć z królewskiego
pochodziła rodu, przecież pracuje i od
żadnego rodzaju pracy się nie uchyla. Nie wyręcza
się sługami, ale sama krząta się około
gospodarstwa w domku Nzaretańskim. Nie
wstydzi się żadnej pracy i do żadnej się nie
leni. — A ty?... Ona też zna P. Jezusa lepiej, niż ktokolwiek z ludzi, bo z Nim wciąż przestaje, bo
«te wszystkie słowa zachowywała, stosujac
w sercu swojem.» Ona jest mistrzynią i królową
Apostołów i na wieki zostanie Stolicą Mądrości.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 16 VIII – Św. Joachima, Ojca N. M. P.   
*2 klasy*   
*Szaty białe*   
Według tradycji ojciec Najświętszej Maryi Panny nazywał się Joachim. Liturgia przedstawia go jako człowieka sprawiedliwego i hojnego (antyfona na wejście, graduał). Największym tytułem jego chwały jest godność ojca Matki Bożej (kolekta, Alleluja, ewangelia). Od roku 1753 św. Joachim jest czczony jako opiekun Państwa Polskiego.   


### Introit  
*Ps 111:9*   
Rozdziela, daje ubogim: hojność jego będzie trwała zawsze, potęga jego wzmoże się z chwałą.   
*Ps 111:1*   
Błogosławiony mąż, który boi się Pana i wielką radość znajduje w jego nakazach.   
Chwała Ojcu.   
Rozdziela, daje ubogim: hojność jego będzie trwała zawsze, potęga jego wzmoże się z chwałą.[^1978]   


### Kolekta  
Boże, który pośród wszystkich Świętych wybrałeś św. Joachima na ojca Rodzicielki Twojego Syna, daj, prosimy, abyśmy zawsze doznawali opieki tego, którego święto ze czcią obchodzimy.   
Przez tegoż Pana.[^1979]   


### Lekcja  
Czytanie z Księgi Syracydesa.   
*Syr 31:8-11*   
Błogosławiony mąż, który okazał się bez zmazy i który nie ubiegał się za złotem, i nadziei nie pokładał w pieniądzach i skarbach. Któż to jest? – a chwalić go będziemy. Bo w życiu swym dziwów dokonał. Kto w tej sprawie jest doświadczony i doskonały, będzie miał wieczną chwałę: który mógł przestąpić, a nie przestąpił, źle czynić, a nie uczynił; przeto pewne są skarby jego u Pana, a jałmużny jego wysławiać będzie zgromadzenie świętych.[^1980]   


### Graduał  
*Ps 111:9; 111:2*   
Rozdziela, daje ubogim: hojność jego będzie trwała zawsze.   
V. Potomstwo jego będzie potężne na ziemi, dozna błogosławieństwa pokolenie prawych. Alleluja, alleluja.   
V. O Joachimie, małżonku świętej Anny, ojcze Najświętszej Dziewicy, sługom twym tutaj nieś pomoc zbawienną. Alleluja.[^1981]   


### Ewangelia  
Początek ☩ Ewangelii świętej według Mateusza.   
*Mt 1:1-16*   
*Syn Boży stał się prawdziwym człowiekiem. Jako człowiek jest potomkiem Abrahama i Dawida, którzy otrzymali obietnice mesjańskie. Maryja pochodziła z rodu Dawida i była dziedziczką obietnic danych Jej przodkom.*   
Księga rodowodu Jezusa Chrystusa, syna Dawidowego, syna Abrahamowego. Abraham zrodził Izaaka. A Izaak zrodził Jakuba. A Jakub zrodził Judę i braci jego. A Juda zrodził Faresa i Zarę z Tamary. A Fares zrodził, Ezrona. A Ezron zrodzi Arama. A Aram zrodzi Aminadaba, Aminadab zaś zrodził Naassona. A Naasson zrodził Salmona: A Salmon zrodził Booza z Rahaby. A Booz zrodzii Obeda z Rut. A Obed zrodził Jessego. Jesse zaś zrodził Dawida króla. A Dawid król zrodził Salomona z tej, która była Uriaszowa. A Salomon zrodził Roboama. A Roboam zrodził Abiasza. A Abiasz zrodził Azę. A Aza zrodził Jozafata. A Jozafat zrodził Jorama. A Joram zrodził Ozjasza. A Ozjasz zrodził Joatama. A Joatam zrodzil Achaza. A Achaz zrodził Ezechiasza. A Ezechiasz zrodził Manassesa. A Manasses zrodził Amona. A Amon zrodził Jozjasza. Jozjasz zaś zrodził Jechoniasza i braci jego w czasie uprowadzenia do Babilonu. A po uprowadzeniu do Babilonu Jechoniasz zrodził Salatiela. A Salatiel zrodził Zorobabela. A Zorobabel zrodził Abiuda. A Abiud zrodził Eliakima. A Eliakim zrodził Azora. A Azor zrodził Sadoka. A Sadok zrodził Achima. A Achim zrodził Eliuda. A Eliud zrodził Eleazara. A Eleazar zrodził Matana. A Matan zrodził Jakuba. Jakub zaś zrodził Józefa, męża Maryi, z której się narodził Jezus, zwany Chrystusem.[^1982]   


### Antyfona na Ofiarowanie  
*Ps 8:6-7*   
Uwieńczyłeś go chwałą i czcią, obdarzyłeś go władzą nad dziełami Twoich rąk, o Panie.[^1983]   


### Sekreta  
Najłaskawszy Boże, przyjmij ofiarę złożoną majestatowi Twojemu ku uczczeniu świętego patriarchy Joachima, ojca Maryi Dziewicy; abyśmy za wstawiennictwem jego i jego małżonki oraz Najświętszej Córki otrzymali odpuszczenie grzechów i wiekuistą chwałę.   
Przez Pana.[^1984]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1985]   


### Antyfona na Komunię  
*Łk 12:42*   
Oto wierny i roztropny sługa, którego Pan postanowił nad swoją czeladzią, by każdemu wydzielał żywność w odpowiednim czasie.[^1986]   


### Pokomunia  
Prosimy Cię, wszechmogący Boże, aby Sakrament, któryśmy przyjęli, przez zasługi i modlitwy świętego Joachima, ojca Rodzicielki umiłowanego Syna Twego, Pana naszego Jezusa Chrystusa, dał nam udział teraz w Twojej łasce, a w przyszłości w chwale wiecznej.   
Przez tegoż Pana.[^1987]   
■


## 22 VIII – Uroczystość Niepokalanego Serca N. M. P.   
*2 klasy*   
*Szaty białe*   
Zachowane od zepsucia i wzięte do nieba cielesne serce Matki Bożej jest symbolem Jej życia wewnętrznego oraz macierzyńskich uczuć dla odkupionej ludzkości. Maryja, wolna od skłonności do grzechu, zawsze była doskonale uległa Duchowi Świętemu (kolekta, graduał, sekreta); dlatego spełniły się na Niej słowa Zbawiciela : «Błogosławieni czystego serca, albowiem oni Boga oglądać będą». Z doskonałej miłości Boga wypływa miłość ku ludziom, przez Boga stworzonym i odkupionym. Niepokalane Serce Maryi to serce Matki. Dlatego z ufnością zbliżamy się do Niej (antyfona na wejście) i słuchamy Jej pouczeń.   
   
Śś. Tymoteusza, Hipolita i Symforiana, Męczenników   
*Wspomnienie*   
Św. Tymoteusz został umęczony w Rzymie około roku 305. Św. Hipolit poniósł śmierć męczeńską w Ostii koło Rzymu w III wieku. Św. Symforian, młodociany męczennik z Autun w Galii, zginął z końcem II wieku.   
   
Msza wspólna nr 15 Salus autem, z wyjątkiem kolekty, sekrety i pokomunii   


### Introit  
*Hbr 4:16*   
Zbliżmy się z ufnością do tronu łaski, abyśmy otrzymali zmiłowanie i dostąpili łaski w pomocy na czasie.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Zbliżmy się z ufnością do tronu łaski, abyśmy otrzymali zmiłowanie i dostąpili łaski w pomocy na czasie.[^1988]   


### Kolekta  
Wszechmogący, wieczny Boże, któryś w sercu Najświętszej Maryi Panny zgotował godne mieszkanie dla Ducha Świętego, daj łaskawie, prosimy, abyśmy nabożnie obchodząc uroczystość tegoż Niepokalanego Serca, zdołali żyć według Serca Twego.   
Przez Pana.[^1989]   


### Lekcja  
*Syr 24:23-31*   
Jako krzew winny wydałam wdzięczną woń, a kwiaty moje owocem czci i godności. Jam matką pięknej miłości i bojaźni, i rozeznania, i świętej nadziei. We mnie łaska wszelkiej drogi i prawdy, we mnie cała nadzieja życia i cnoty. Przyjdźcie do mnie wszyscy, którzy mnie pragniecie, i napełnijcie się owocami moimi. Duch mój bowiem słodszy jest nad miód, a dziedzictwo moje nad plaster miodu. Pamięć moja na wieczne pokolenia. Którzy mnie pożywają, nadal mnie będą łaknąć, a którzy mnie piją, nadal będą mnie pragnąć. Kto mnie słucha, nie będzie zawstydzon a którzy przeze mnie działają nie zgrzeszą. Którzy mnie objaśniają, posiada żywot wieczny.[^1990]   


### Graduał  
*Ps 12:6*   
Serce me cieszy się z Twojej pomocy, będę śpiewał Panu, co darzy mnie dobrem, zanucę psalm imieniu Najwyższego Pana.   
*Ps 44:18*   
Przez wszystkie pokolenia będą głosić Twe imię: dlatego po wiek wieków sławić Cię będą wszystkie ludy. Alleluja, alleluja.   
*Łk 1:46; 1:47*   
Uwielbia dusza moja Pana i rozradował się duch mój w Bogu, Zbawicielu moim. Alleluja.[^1991]   


### Traktus  
*Prz 8:32; 8:35*   
Teraz więc, synowie, słuchajcie mnie: Błogosławieni, którzy strzegą dróg moich. Słuchajcie nauki, a bądźcie mądrzy i nie odrzucajcie jej.   
V. Błogosławiony człowiek, który mnie słucha i który czuwa co dzień u drzwi moich, i strzeże podwojów mej bramy.   
V. Kto mnie znajdzie, znajdzie życie i wyczerpie zbawienie od Pana.[^1992]   


### Alleluja Wielkanocne  
Alleluja, alleluja   
*Łk 1:46-47*   
Uwielbia dusza moja Pana i rozradował się duch mój w Bogu, Zbawicielu moim. Alleluja.   
V. Błogosławioną zwać mnie będą wszystkie narody, bo wejrzał Bóg na uniżenie służebnicy swojej. Alleluja.[^1993]   


### Ewangelia  
Ciąg dalszy ☩ Ewangelii świętej według Jana.   
*J 19:25-27*   
Onego czasu: Pod krzyżem Jezusowym stała Matka Jego i siostra Matki Jego, Maria Kleofasowa, oraz Maria Magdalena. Gdy więc Jezus ujrzał Matkę i ucznia, którego miłował, stojącego obok, rzekł do Matki swojej: «Niewiasto, oto syn Twój!» Potem rzekł uczniowi: «Oto Matka twoja!» I od onej godziny wziął ją uczeń pod swoją opiekę.[^1994]   


### Antyfona na Ofiarowanie  
*Łk 1:46; 1:49*   
Rozradował się duch mój w Bogu, Zbawicielu moim: albowiem uczynił mi wielkie rzeczy, który możny jest i święte imię Jego.[^1995]   


### Sekreta  
Ofiarując majestatowi Twojemu niepokalanego Baranka, prosimy Cię, Panie, aby serca nasze rozpalił ów ogień niebieski, który niewypowiedzianie rozpłomieniał Serce Najświętszej Maryi Panny.   
Przez tegoż Pana.[^1996]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^1997]   


### Antyfona na Komunię  
*J 19:27*   
Rzekł Jezus do Matki swojej: Niewiasto, oto syn Twój; potem rzekł uczniowi: Oto Matka twoja! I od onej godziny wziął ją uczeń pod swoją opiekę.[^1998]   


### Pokomunia  
Posileni boskimi darami, kornie błagamy Cię, Panie, abyśmy za wstawiennictwem Najświętszej Maryi Panny, której uroczystość Niepokalanego Serca obchodzimy ze czcią, wolni od niebezpieczeństw doczesnych, dostąpili radości życia wiecznego.   
Przez Pana.[^1999]   


*Wspomnienie śś. Tymoteusza, Hipolita i Symforiana*   
Panie, udziel nam łaskawie Twej pomocy i za wstawiennictwem świętych Twoich Męczenników Tymoteusza, Hipolita i Symforian, wyciągnij ku nam Twoją litościwą prawicę.   
Przez Pana.[^2000]   


*Wspomnienie śś. Tymoteusza, Hipolita i Symforiana*   
Przyjmij, Panie, ofiarę, którą lud Tobie oddany składa ku czci świętych Twoich, uznając, że dzięki ich zasługom doznał pomocy w ucisku.   
Przez Pana.[^2001]   


*Wspomnienie śś. Tymoteusza, Hipolita i Symforiana*   
Darem Bożym szczodrze nasyceni prosimy Cię, Panie, Boże nasz, abyśmy za wstawiennictwem świętych Twoich Męczenników Tymoteusza, Hipolita i Symforiana, zawsze czerpali zeń życie.   
Przez Pana.[^2002]   
■


## 24 VIII – Św. Bartłomieja, Apostoła   
*2 klasy*   
*Szaty czerwone*   
Św. Bartłomiej prawdopodobnie jest identyczny z Natanaelem, którego wprowadził do Chrystusa św. Filip. Z ust Pana Jezusa usłyszał pochwałę: «Oto prawdziwy Izraelita, w którym nie ma zdrady». Według Tradycji głosił Ewangelię w Mezopotamii i poniósł męczeństwo przez odarcie ze skóry.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2003]   


### Kolekta  
Wszechmogący, wieczny Boże, który w dniu dzisiejszym napełniłeś nas pełną powagi i świętą radością z uroczystości Twojego świętego Apostoła Bartłomieja, daj Swojemu Kościołowi ukochać to, w co on wierzył, i głosić to, czego nauczał.   
Przez Pana.[^2004]   


### Lekcja  
Czytanie z Listu świętego Pawła Apostoła do Koryntian.   
*1 Kor 12:27-31*   
Bracia: Wy jesteście ciałem Chrystusowym, jedni drugich członkami. I niektórych ustanowił Bóg w Kościele: najpierw Apostołów, potem Proroków, po trzecie Nauczycieli, innym dał moc i dary uzdrawiania, posługiwania, rządzenia, mówienia językami i tłumaczenia mów. Czy wszyscy są Apostołami? Czy wszyscy Prorokami? Czy wszyscy Nauczycielami? Czy wszyscy mają niezwykłą moc? Czy wszyscy mają dar uzdrawiania? Czy wszyscy mówią językami? Czy Wszyscy tłumaczą? Ale wy ubiegajcie się o lepsze dary.[^2005]   


### Graduał  
*Ps 44:17; 44:18*   
Ustanowisz ich książętami po całej ziemi, głosić będą Twe imię, o Panie.   
V. Synowie Twoi zajmą miejsce twoich ojców: dlatego będą Cię sławić wszystkie ludy. Alleluja, alleluja.   
V. Ciebie, Panie, wychwala przesławny chór Apostołów. Alleluja.[^2006]   


### Ewangelia  
Ciąg dalszy ☩ Ewangelii świętej według Łukasza.   
*Łk 6:12-19*   
Onego czasu: Odszedł Jezus na górę modlić się i spędził noc na modlitwie Bożej. A skoro nastał dzień, przywołał uczniów swoich i wybrał spośród nich dwunastu, których też nazwał Apostołami: Szymona, którego też nazwał Piotrem, i Andrzeja, brata jego, Jakuba i Jana, Filipa i Bartłomieja, Mateusza i Tomasza, Jakuba Alfeuszowego i Szymona, którego zowią Zelotą, Judę Jakubowego i Judasza Iszkariotę, który był zdrajcą. A gdy z nimi zeszedł, stanął na równinie wraz z rzeszą swych uczniów i wielkim mnóstwem ludu z całej Judei i Jerozolimy, znad morza, Tyru i Sydonu, którzy przybyli, aby Go słuchali i byli uzdrowieni z niemocy swoich. Także i dręczeni przez duchy nieczyste uzdrawiani byli. A cała rzesza pragnęła się Go dotknąć, albowiem wychodziła zeń moc, i uzdrawiała wszystkich.[^2007]   


### Antyfona na Ofiarowanie  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2008]   


### Sekreta  
Obchodząc uroczystość świętego Bartłomieja, Twojego Apostoła, prosimy Cię, Panie, udziel nam Swoich dobrodziejstw za przyczyną tego, ku czci którego składamy Tobie ofiarę chwały.   
Przez Pana.[^2009]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2010]   


### Antyfona na Komunię  
*Mt 19:28*   
Wy, którzyście poszli za mną, zasiądziecie na stolicach, sądząc dwanaście pokoleń Izraela, mówi Pan.[^2011]   


### Pokomunia  
Prosimy Cię, Panie, niech przyjęty zadatek zbawienia wiecznego, za przyczyną św. Bartłomieja, Twojego Apostoła, stanie się nam pomocą w życiu doczesnym i wiecznym.   
Przez Pana.[^2012]   
■


## 26 VIII – N. M. P. Jasnogórskiej czyli Częstochowskiej   
*1 klasy*   
*Szaty białe*   
*W Polsce*   
Władysław, książę opolski, wybudował na Jasnej Górze klasztor dla OO. Paulinów i oddał im pod opiekę obraz Matki Bożej, czczony na jego zamku. Wkrótce obraz zasłynął cudami. Cześć jego wzrosła od czasów cudownej obrony Jasnej Góry przed Szwedami. W roku 1717 obraz został uroczyście ukoronowany i Jasna Góra stała się głównym ośrodkiem kultu Matki Bożej w Polsce. Teksty mszalne wysławiają opiekę Matki Bożej nad Polską i porównują twierdzę Jasnogórska z Syjonem, siedzibą arki Przymierza w Starym Testamencie.   


### Introit  
*Ps 86:1-2*   
Miłuje Pan to, co na górach świętych zbudował: bramy Syjonu więcej niż wszystkie namioty Jakuba.   
*Ps 86:3*   
Głoszą o tobie rzeczy pełne chwały, o miasto Boże.   
Chwała Ojcu.   
Miłuje Pan to, co na górach świętych zbudował: bramy Syjonu więcej niż wszystkie namioty Jakuba.[^2013]   


### Kolekta  
Wszechmogący i miłosierny Boże, który w Najświętszej Maryi Pannie przedziwnie ustanowiłeś nieustanną pomoc dla obrony narodu polskiego, a Jej święty obraz jasnogórski wsławiłeś niezwykłą czcią ze strony wiernych: spraw łaskawie, abyśmy z taką pomocą, walcząc za życia, w chwili śmierci zdołali odnieść zwycięstwo nad złośliwym wrogiem.   
Przez Pana.[^2014]   


### Lekcja  
Czytanie z Księgi Przysłów.   
*Prz 8:17-24; 8:32-35*   
Ja miłuję tych, którzy mnie miłują, i ci, co rano dla mnie czuwają, znajdą mnie. Ze mną są bogactwa i chwała, zasoby wspaniałe i sprawiedliwość. Owoc mój bowiem lepszy jest od złota i drogich kamieni, a nasiona moje – nad srebro wyborne. Kroczę po drogach sprawiedliwości, pośrodku dróg słuszności, by wzbogacić miłujących mnie i napełnić ich skarby. Pan posiadł mnie na początku dróg swoich, zanim cokolwiek od początku uczynił. Od wieków zrządzona jestem i od starodawna, zanim ziemia powstała. Nie było jeszcze przepaści, a jam poczęta była. Teraz więc, synowie, słuchajcie mnie: Błogosławieni, którzy strzegą dróg moich; słuchajcie nauki, a bądźcie mądrzy i nie odrzucajcie jej. Błogosławiony człowiek, który mnie słucha i który czuwa co dzień u drzwi moich, i strzeże podwojów mej bramy. Kto mnie znajdzie, znajdzie życie i wyczerpie zbawienie od Pana.[^2015]   


### Graduał  
Bramą niebios i gwiazdą morską jesteś, Panno Maryjo, Matko Króla przedwiecznego i nasza Królowo.   
V. Uczyń nas miłymi Synowi Swojemu, bo z Ciebie promieniuje wszelka moc, dostojeństwo i chwała. Alleluja, alleluja.   
Łk 1:28   
V. Bądź pozdrowiona, łaski pełna, Pan z Tobą, błogosławionaś Ty między niewiastami. Alleluja.[^2016]   


### Ewangelia  
Ciąg dalszy ☩ Ewangelii świętej według Jana.   
*J 2:1-11*   
Onego czasu: odbywały się gody weselne w Kanie Galilejskiej i była tam Matka Jezusowa. Zaproszono też na gody Jezusa wraz z uczniami Jego. A gdy zabrakło wina, rzekła Matka Jezusa do Niego: «Wina nie mają». I rzekł Jej Jezus: «Zostaw to mnie, niewiasto, jeszcze nie nadeszła godzina moja». Mówi tedy Matka Jego do sług: «Uczyńcie cokolwiek wam powie». A było tam sześć stągwi kamiennych, ustawionych dla obrzędowych obmyć żydowskich, z których każda mogła pomieścić dwa lub trzy wiadra. Rzecze im Jezus: «Napełnijcie stągwie wodą». I napełnili je aż po brzegi. I rzekł do nich Jezus: «Zaczerpnijcie teraz i zanieście gospodarzowi wesela». I zanieśli. A gdy gospodarz skosztował wody, która stała się winem, a nie wiedział skąd by się wzięło (lecz słudzy, którzy czerpali wodę wiedzieli), przywołał gospodarz wesela oblubieńca i rzekł doń: «Każdy człowiek daje naprzód dobre wino, a kiedy się napiją, wtedy to, które jest gorsze, a ty zachowałeś dobre wino aż do tego czasu». Taki to początek cudów uczynił Jezus w Kanie Galilejskiej i okazał chwałę swoją, i uwierzyli weń uczniowie Jego.[^2017]   


### Antyfona na Ofiarowanie  
*Ps 47:13-15*   
Zwiedzajcie Syjon. obchodźcie go wkoło, policzcie jego wieżyce. Przypatrzcie się jego basztom, przebiegajcie jego warownie, by opowiedzieć potomnym, że Bóg jest tak wielki.[^2018]   


### Sekreta  
Błagając o triumf religii chrześcijańskiej, składamy Ci, Panie, ofiary, aby zaś one były dla nas skuteczne, niechaj nas wesprze Dziewica Wspomożycielka, dzięki której odniesiono tak wielkie zwycięstwo.   
Przez Pana.[^2019]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2020]   


### Antyfona na Komunię  
*Ps 86:3; 86:2*   
Głoszą o tobie rzeczy pełne chwały, o miasto Boże; miłuje Pan bramy Syjonu więcej niż wszystkie namioty Jakuba.[^2021]   


### Pokomunia  
Wspomagaj, Panie, lud, który pokrzepiasz uczestnictwem w Ciele i Krwi Twojej, i przy pomocy Najświętszej Rodzicielki Twojej uwalniaj go od wszelkiego zła i niebezpieczeństwa i strzeż w każdym dobrym poczynaniu:   
Który żyjesz.[^2022]   
■


## 08 IX – Narodzenie N. M. P.   
*2 klasy*   
*Szaty białe*   
«Twoje narodzenie, Bogarodzico Dziewico, oznajmiło wesele całemu światu, z Ciebie bowiem narodziło się Słońce sprawiedliwości, Chrystus, nasz Bóg, który usunął przekleństwo, a dał błogosławieństwo, pokonał śmierć i obdarzył nas życiem wiecznym» (antyfona do Magnificat). Kościół święty wita i pozdrawia Tę, która zwiastowała światu przyjście Zbawiciela, jak jutrzenka zwiastuje wschód słońca. Święto Narodzenia Najświętszej Maryi Panny obchodzono już w VII wieku. Datę 8 września ustalił papież Sergiusz I.   


### Introit  
*Seduliusz*   
Bądź pozdrowiona święta Rodzicielko, Panno, któraś zrodziła Króla, co niebem i ziemią rządzi na wieki wieków.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Bądź pozdrowiona święta Rodzicielko, Panno, któraś zrodziła Króla, co niebem i ziemią rządzi na wieki wieków.[^2023]   


### Kolekta  
Udziel, prosimy Cię, Panie, sługom swoim darów łaski niebieskiej, a jako Boskie Macierzyństwo Przenajświętszej Dziewicy stało się zbawienia naszego początkiem, tak niech uroczystość Jej Narodzenia wyjedna nam przymnożenie darów pokoju.   
Przez Pana.[^2024]   


*Wspomnienie św. Hadriana*   
Prosimy Cię, wszechmogący Boże, abyśmy obchodząc urodziny dla nieba świętego Hadriana, Twego Męczennika, za jego przyczyną utwierdzili się w miłości Twojego imienia.   
Przez Pana.[^2025]   


### Lekcja  
Czytanie z Księgi Przysłów.   
*Prz 8:22-35*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała przywilej Niepokalanego Poczęcia. Stała się «Stolicą Mądrości Wcielonej» i przewodniczką w życiu duchowym.*   
Pan posiadł mnie na początku dróg swoich, zanim cokolwiek od początku uczynił. Od wieków zrządzona jestem i od starodawna, zanim ziemia powstała. Nie było jeszcze przepaści, a jam poczęta była. Jeszcze nie wytrysnęły źródła wód, jeszcze ciężarem swym nie stanęły góry: przed pagórkami jam była zrodzona. Jeszcze nie uczynił był ziemi ni rzek, ni zawias okręgu ziemi. Gdy niebiosa urządzał, byłam przy tym: gdy nad przepaścią krąg ziemski utwierdzał, gdy w górze umacniał niebiosa i w karby ujmował źródła wód, gdy morzu zakreślał granice jego i wodom nadawał prawo, by nie przekraczały swych granic, gdy ziemię ustalał w posadach. Z Nim byłam wszystko wespół urządzając i radowałam się na każdy dzień, igrając ciągle przed Jego obliczem, igrając na ziemskim okręgu — a rozkosz moja przebywać wśród synów ludzkich. Teraz więc, synowie, słuchajcie mnie: Błogosławieni, którzy strzegą dróg moich. Słuchajcie nauki, a bądźcie mądrzy i nie od rzucajcie jej. Błogosławiony człowiek, który mnie słucha i który czuwa co dzień u drzwi moich i strzeże podwojów mej bramy. Kto mnie znajdzie, znajdzie życie i wyczerpie zbawienie od Pana.[^2026]   


### Graduał  
Błogosławionaś i godna uwielbienia Panno Maryjo: któraś bez zmazy dziewictwa stała się Matką Zbawiciela.   
V. Panno Bogarodzico! Ten, którego świat ogarnąć nie zdoła, w Twoim się zamknął łonie, stawszy się człowiekiem. Alleluja, alleluja.   
V. Najszczęśliwszaś święta Panno Maryjo i wszelkiej chwały najgodniejsza: z Ciebie bowiem wzeszło Słońce sprawiedliwości, Chrystus, Bóg nasz. Alleluja.[^2027]   


### Ewangelia  
Początek ☩ Ewangelii świętej według Mateusza.   
*Mt 1:1-16*   
*Syn Boży stał się prawdziwym człowiekiem. Jako człowiek jest potomkiem Abrahama i Dawida, którzy otrzymali obietnice mesjańskie. Maryja pochodziła z rodu Dawida i była dziedziczką obietnic danych Jej przodkom.*   
Księga rodowodu Jezusa Chrystusa, syna Dawidowego, syna Abrahamowego. Abraham zrodził Izaaka. A Izaak zrodził Jakuba. A Jakub zrodził Judę i braci jego. A Juda zrodził Faresa i Zarę z Tamary. A Fares zrodził, Ezrona. A Ezron zrodzi Arama. A Aram zrodzi Aminadaba, Aminadab zaś zrodził Naassona. A Naasson zrodził Salmona: A Salmon zrodził Booza z Rahaby. A Booz zrodzii Obeda z Rut. A Obed zrodził Jessego. Jesse zaś zrodził Dawida króla. A Dawid król zrodził Salomona z tej, która była Uriaszowa. A Salomon zrodził Roboama. A Roboam zrodził Abiasza. A Abiasz zrodził Azę. A Aza zrodził Jozafata. A Jozafat zrodził Jorama. A Joram zrodził Ozjasza. A Ozjasz zrodził Joatama. A Joatam zrodzil Achaza. A Achaz zrodził Ezechiasza. A Ezechiasz zrodził Manassesa. A Manasses zrodził Amona. A Amon zrodził Jozjasza. Jozjasz zaś zrodził Jechoniasza i braci jego w czasie uprowadzenia do Babilonu. A po uprowadzeniu do Babilonu Jechoniasz zrodził Salatiela. A Salatiel zrodził Zorobabela. A Zorobabel zrodził Abiuda. A Abiud zrodził Eliakima. A Eliakim zrodził Azora. A Azor zrodził Sadoka. A Sadok zrodził Achima. A Achim zrodził Eliuda. A Eliud zrodził Eleazara. A Eleazar zrodził Matana. A Matan zrodził Jakuba. Jakub zaś zrodził Józefa, męża Maryi, z której się narodził Jezus, zwany Chrystusem.[^2028]   


### Antyfona na Ofiarowanie  
Błogosławiona jesteś Panno Maryjo, któraś nosiła Stwórcę wszystkich. Pozostając na wieki Dziewicą, porodziłaś Tego, który Cię stworzył.[^2029]   


### Sekreta  
Niech człowieczeństwo Jednorodzonego Syna Twego, Panie, będzie nam pomocą; a jako On z Dziewicy narodzony, Matki swej panieństwa nie naruszył, lecz uświęcił: tak niech w uroczystość Jej Narodzenia od zmaz grzechowych nas oczyści i złożoną ofiarę naszą miłą Ci uczyni, Jezus Chrystus, Pan nasz:   
Który z Tobą.[^2030]   


*Wspomnienie św. Hadriana*   
Przyjmij, prosimy Cię, Panie, nasze dary i modlitwy, oczyść nas przez niebieskie tajemnice i łaskawie wysłuchaj.   
Przez Pana.[^2031]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2032]   


### Antyfona na Komunię  
Błogosławione wnętrzności Maryi Dziewicy, które nosiły Syna Ojca Przedwiecznego.[^2033]   


### Pokomunia  
Przyjęliśmy, Panie, najświętsze Sakramenty w uroczystość, którą dorocznie ze czcią obchodzimy; spraw tedy prosimy, aby nam na doczesne i wieczne życie zbawiennej udzieliły pomocy.   
Przez Pana.[^2034]   


*Wspomnienie św. Hadriana*   
Daj, prosimy Cię, Panie Boże nasz, abyśmy się tak cieszyli widokiem Twoich Świętych w wieczności, jak z radością czcimy ich pamięć obchodem doczesnym.   
Przez Pana.[^2035]   


### Objaśnienia Ewangelii  

\(1\) Pismo św. podaje nam rodowód Pana Jezusa,
żeby wykazać, że Bóg wierny w słowie
swojem, rzeczywiście z potomstwa Dawidowego,
tak jak był obiecał, dał nam Zbawiciela
świata. W rodowodzie tym napotykamy obok
imion wielkich Świętych nie mało też takich,
co byli zakałą swego rodu i narodu. Dwóch rzeczy z tego uczyć się mamy: naprzód, że tylko
ród jest dziedziczny, ale nie cnota, że jednak.
synowie zacnych rodziców i potomkowie wielkich
przodków, większy mają wobec Boga,
a nawet i wobec ludzi obowiązek, żeby być
dzielnymi i dobrymi, niż pochodzący z prostego
stanu. A powtóre, że niemasz rodu tak zacnego,
w którymby nie zdarzyły się mniej lub
więcej liczne wyrodki, i dla tego niewłaściwą
i bardzo niemądrą jest rzeczą chełpić się z rodu
i urodzenia swego; niemasz przeto rodu ani
rodziny tak niskiej, żeby nie można w niej znaleźć
ludzi wielkiej cnoty i zasługi u Boga. I jak
Bóg wywyższył Dawida dla zasług jego i z nim
cały jego ród, tak mocen jest P. Bóg z pośród
prostego ludu wynieść nowych ludzi i nowe
rody; więc nie należy gardzić kimkolwiek dla
niskiego jego urodzenia.

\(2\) «A Jakub zrodził Józefa, męża Marji, z której
się narodził Jezus.» Wyraźnie tu mówi Ewangelja
nie z którego, ale z której się narodził Jezus
i poucza nas tem samem, że na objawieniu
Bożem oparte jest to, co wyznajemy w Składzie
Apostolskim: »Począł się z Ducha Świętego,
narodził się z Marji Panny«. Najświętsza
Panna przed porodzeniem, w porodzeniu i po
po porodzeniu Pana Jezusa, została nieskalana
dziewicą.

\(3\) Mało, dzięki Bogu, jest u nas takich, którzyby
nie mieli jakiegokolwiek nabożeństwa do Najświętszej Panny, ale niestety, podobno jeszcze
mniej jest takich, coby mieli należyte i jasne
pojęcie o tem, na czem polega istota tego
nabożeństwa? Otóż nabożeństwo do Świętych
Pańskich, a w szczególności do Najświętszej
Panny, jest oczywiście nie równe, ale zawsze
jest czemś podobnem do tego, cośmy P. Bogu
powinni. P. Bogu zaś winniśmy przedewszystkiem
wiarę, nadzieję i miłość. Wiara uczy nas
znać P. Boga i rozumieć, że P. Bóg nie ma sobie
równego, ani pod względem nieskończonej
mądrości i wszechwiedzy, ani pod względem
dobroci i świętości, ani pod żadnym innym
względem. Wiara nam mówi, że pod każdym
względem Pan Bóg jest pierwszym, pierwsze
też miejsce Jemu się należy we wszystkich myślach
i pragnieniach naszych, we wszystkich
słowach i czynach naszych, we wszystkich małych
i wielkich sprawach naszych. Nadzieja,
znów sprawia, że jak z jednej strony bezpiecznie
we wszystkiem, wszędzie i zawsze ufamy
Bogu naszemu, tak też we wszystkiem, wszędzie
i zawsze poczuwamy się do obowiązku, żeby
się Go bać obrazić, czyli mieć świętą, synowską
bojaźń Bożą. Miłość wreszcie polega nie
na samych tylko gołosłownych oświadczeniach
się z miłością naszą, ale raczej na szczerem
pragnieniu i staraniu się, żeby P. Bogu było
dobrze, t. j. żeby Jego święta wola tak się pełniła
na ziemi, jak ją Święci spełniają w niebie; będzie zaś tak, jeżeli wystrzegać się będziemy
wszystkich, wielkich i małych grzechów, i jeżeli
we wszystkiem będziemy postępowali według
woli i upodobania Jego. Wola zaś i upodobanie
Boże względem każdego z nas zawiera się
w trzech rzeczach, mianowicie: 1) żeby zachować
przykazania Boże i kościelne; 2) żeby każdy
był człowiekiem na swojem miejscu, t. zn.
żeby nikt nie pchał się samowolnie na wyższe
stanowisko, ale żeby chętnie poprzestawał na
tem miejscu, jakie mu P. Bóg przeznaczył, czyli
żeby każdy starał się ochoczo i bez szemrania
spełniać obowiązki swojego stanu i powołania;
3) żeby każdy cierpliwie znosił, a lepiej jeszcze,
chętnie przyjmował krzyże i krzyżyki, jakie
Opatrzność Boża na każdego zsyła, czy to pośrednio
przez ludzi, czy też bezpośrednio przez
zbieg okoliczności, od nas niezależnych.

\(4\) Istota nabożeństwa do Najświętszej Panny
polega naprzód na bardzo wysokiem rozumieniu
o samejże Najśw. Pannie, której «uczynił
wielkie rzeczy, który możny jest i święte
Imię Jego.» Zrozumieć i przejąć się trzeba tem
przedewszystkiem, że Najświętsza Panna nie
jest istotą martwą, która kiedyś żyła, ale dziś
jej już niema, ale że zwyciężywszy śmierć, żyje
prawdziwie i to w chwale wielkiej, i króluje
w niebie nad Aniołami, Patrjarchami i wszystkimi
Świętymi; że nic nie utraciła w niebie z tego,
co tu posiadała na ziemi, ale owszem bez miary jest tam we wszystkiem ubogacona;
a w szczególności nic jej nie ubyło wpływu na
Boskiego Syna, który sam najdoskonalej zachowuje
czwarte przykazanie: «Czcij ojca twego
i matkę twoją.» Tudzież, że choć niepojęcie wysoko
stoi nad nami ta Matka Najświętsza, jednak
bliska jest każdemu, bo wierzymy i wyznajemy,
że jest Świętych obcowanie, to jest,
że Święci w niebie, dusze czyścowe i my na ziemi
idący do nieba, stanowimy jedną wielką
rodzinę Bożą, w której wszyscy nawzajem
chętnie się wspierają.

\(5\) Druga część nabożeństwa do Najśw. Panny
polega na serdecznej ku niej ufności, że będąc
Matką Bożą, wszystko uprosić nam może, a
będąc matką naszą, wszystko, co jest prawdziwie
dobrego i pożytecznego, uprosić nam zechce
i rzeczywiście też uprasza, jak tego uczy
doświadczenie i dawniejszych wieków i teraźniejszych
czasów. Łatwiej naturalnie i chętniej
uprasza nam Najświętsza Panna rzeczy takie,
o które sama tu na ziemi więcej dbała, a więc
dobra nadprzyrodzone raczej, niż doczesne,
zgodnie z tem, co Pan Jezus nakazuje, żeby
szukać najprzód królestwa Bożego i sprawiedliwości
jego, a inne rzeczy dodane nam będą
Z tem wszystkiem nie przestaje Matka Najświętsza
być uzdrowieniem chorych i pocieszycielką strapionych.

\(6\) Trzecią częścią nabożeństwa do Matki Najśw. jest szczera ku niej miłość; miłość zaś,
jak się już nadmieniło, polega nie tyle na
pięknych słowach i modlitwach, ile raczej na
takiem usposobieniu, żeby zapominając o sobie,
dbać głównie o to, aby tym których się miłuje,
było z nami dobrze. To usposobienie sprawia,
że człowiek z miłą chęcią, owszem z
przyjemnością, nie jednego się wyrzeknie, na wielkie
nawet ofiary się zdobędzie, byle ukochanym
swoim oszczędzić przykrości i przyczynić zadowolenia.

\(7\) Z tego trojga dopiero wyrasta, jako
najpiękniejszy kwiat i owoc, nabożeństwo do
Matki Najświętszej, naśladowanie jej cnót i zalet,
jej charakteru i trybu całego życia. Kto
szczerze jest do Najśw. Panny nabożny, staje
się także do Niej w życiu i w cnotach podobnym.
Ale zaprzeczyć też nie można, że Najśw. Panna
jest prawdziwie ucieczką grzesznych, a więc
i grzesznicy, chociaż wcale jeszcze nie są do
Niej podobni, mogą i powinni mieć szczere
i prawdziwe do Niej nabożeństwo, i więcej
jeszcze, że to nabożeństwo dla wielu grzeszników
jest ostatnią bezpieczną kotwicą, naprzód
nawrócenia, a potem i zbawienia.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 14 IX – Podwyższenia Świętego Krzyża   
*2 klasy*   
*Szaty czerwone*   
Święto dzisiejsze ustanowiono na pamiątkę znalezienia Krzyża świętego przez cesarzową Helenę i konsekracji bazyliki wzniesionej na Golgocie 14 września 335 roku. Później wspominano w tym dniu odzyskanie Krzyża świętego zrabowanego przez Persów. 3 maja 630 roku w uroczystej procesji cesarz Herakliusz osobiście wniósł odzyskany Krzyż do bazyliki Grobu Chrystusowego. Krzyż święty jest najdostojniejszą pamiątką Męki Pańskiej, dlatego zajmuje poczesne miejsce w świątyniach i domach katolickich.   


### Introit  
*Ga 6:14*   
A myśmy się chlubić powinni Krzyżem Pana naszego Jezusa Chrystusa; w Nim jest zbawienie, życie i zmartwychwstanie nasze; przez Niego jesteśmy zbawieni i oswobodzeni.   
*Ps 66:2*   
Niech Bóg się zmiłuje nad nami i nam błogosławi: niech nam ukaże pogodne oblicze i zmiłuje się nad nami.   
Chwała Ojcu.   
A myśmy się chlubić powinni Krzyżem Pana naszego Jezusa Chrystusa; w Nim jest zbawienie, życie i zmartwychwstanie nasze; przez Niego jesteśmy zbawieni i oswobodzeni.[^2036]   


### Kolekta  
Boże, który w dniu dzisiejszym uweselasz nas doroczną uroczystością Podwyższenia Krzyża świętego, spraw prosimy, abyśmy mogli otrzymać w niebie owoce Tego, którego tajemnicę poznaliśmy na ziemi.   
Przez tegoż Pana.[^2037]   


### Lekcja  
Czytanie z Listu świętego Pawła Apostoła do Filipian.   
*Flp 2:5-11*   
Bracia: To bowiem rozumiejcie, co i w Chrystusie Jezusie, który mając naturę Bożą, nie poczytywał swej równości z Bogiem za przywłaszczenie, ale wyniszczył samego siebie, przyjąwszy naturę sługi, stawszy się podobnym do ludzi i dla swego sposobu życia uznany był za człowieka. Uniżył samego siebie, stawszy się posłusznym aż do śmierci, a była to śmierć krzyżowa. Dlatego i Bóg wywyższył Go i nadał Mu imię przewyższające wszelkie imię (tu się przyklęka), aby na imię Jezusa zginało się wszelkie kolano mieszkańców niebios, ziemi i podziemia, i żeby wszelki język wyznawał, że Jezus Chrystus jest Panem w Chwale Boga Ojca.[^2038]   


### Graduał  
*Flp 2:8-9*   
Chrystus stał się dla nas posłuszny aż do śmierci, a była to śmierć krzyżowa.   
V. Dlatego i Bóg wywyższył Go: i nadał Mu imię, przewyższające wszelkie imię. Alleluja, alleluja.   
V. Słodkie drzewo, słodkie gwoździe, słodki na nich spoczął ciężar; samoś tylko było godne nosić Króla niebios i Pana. Alleluja.[^2039]   


### Ewangelia  
Ciąg dalszy ☩ Ewangelii świętej według Jana.   
*J 12:31-36*   
Onego czasu: Rzekł Jezus rzeszom żydowskim : «Teraz jest sąd świata, teraz książę tego świata precz wyrzucony zostanie. A ja, gdy nad ziemię podwyższony będę, wszystko do siebie przyciągnę». (A mówił to oznajmiając, jaką śmiercią, miał umrzeć). Odpowiedziała Mu rzesza: «My słyszeliśmy z Zakonu, że Chrystus trwa na wieki, a jakoż ty powiadasz, że trzeba, aby podwyższony był Syn Człowieczy? Któż to jest Syn Człowieczy?» Rzeki im tedy Jezus: «jeszcze tylko krótko światłość będzie pośród was. Chodźcie, póki światłość macie, aby was ciemności nie ogarnęły, a kto w ciemności chodzi, nie wie, dokąd zdąża. Dopóki światłość macie, wierzcie światłości, abyście synami światłości byli».[^2040]   


### Antyfona na Ofiarowanie  
Osłaniaj, Panie, lud swój znakiem Krzyża świętego od wszelkich zasadzek wszystkich nieprzyjaciół, abyśmy miłe Tobie hołdy składali i ofiara nasza stała się godna przyjęcia, alleluja.[^2041]   


### Sekreta  
Gdy posilać się mamy Ciałem i Krwią Jezusa Chrystusa, Pana naszego, który uświęcił sztandar Krzyża, błagamy Cię, Panie Boże nasz, jak zostaliśmy dopuszczeni do oddawania czci Krzyżowi, tak niechaj na wieki otrzymamy owoce jego chwalebnego Odkupienia.   
Przez tegoż Pana.[^2042]   


### Prefacja  
*Prefacja o Krzyżu Świętym*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Tyś postanowił dokonać zbawienia rodzaju ludzkiego na drzewie krzyża, aby skąd smierć wzięła początek, stamtąd i życie zmartwychwstało, i aby ten, który na drzewie zwyciężył, na drzewie również został pokonany: przez Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesienie sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2043]   


### Antyfona na Komunię  
Boże nasz, przez znak świętego Krzyża wyzwól nas od naszych nieprzyjaciół.[^2044]   


### Pokomunia  
Przybądź nam z pomocą, Panie Boże nasz, i otaczaj nieustanną opieką tych, którym dajesz się cieszyć z oddawania czci Krzyżowi świętemu.   
Przez Pana.[^2045]   
■


## 15 IX – Siedmiu Boleści N. M. P.   

<div style="text-align:center"><img src ="./data/divinum-officium-custom/web/www/missa/Polski/Sancti/09-15.png" /></div>

*2 klasy*   
*Szaty białe*   
W czasie ofiarowania Pana Jezusa w świątyni starzec Symeon przepowiedział Maryi, że miecz boleści przeniknie Jej duszę. Przepowiednia ta spełniła się przede wszystkim w czasie Męki Zbawiciela. Maryja towarzyszyła Mu w bolesnej drodze krzyżowej, patrzyła na Jego konanie i śmierć, a w końcu przyjęła w swoje ramiona Jego martwe Ciało. Żadne serce ludzkie nie wczuło się tak w cierpienia Chrystusa, jak Serce Maryi. Chociaż nie przelała Ona swojej krwi, stała się Królową Męczenników. Kościół wysławia nie tylko boleści Maryi, lecz również Jej męstwo. Maryja ofiarowała Bogu cierpienia swojego Syna i własne jako zadośćuczynienie za grzechy świata. W ten sposób stała się Matką ludzkości.   
Święto Siedmiu Boleści Najświętszej Maryi Panny wprowadził w XVII wieku zakon Serwitów. W roku 1814 Pius VII rozszerzył je na cały Kościół.   
   
Wspomnienie św. Nikomedesa, Męczennika. Św. Nikomedes poniósł śmierć męczeńską w Rzymie i został pochowany przy drodze Nomentańskiej. Papież Paschalis I przeniósł jego ciało do bazyliki św. Praksedy.   


### Introit  
*J 19:25*   
Pod krzyżem Jezusowym stały Matka Jego i siostra Matki Jego, Maria Kleofasowa i Salome, oraz Maria Magdalena.   
*J 19:26-27*   
Niewiasto, oto syn Twój, rzekł Jezus, a potem uczniowi: Oto Matka twoja.   
Chwała Ojcu.   
Pod krzyżem Jezusowym stały Matka Jego i siostra Matki Jego, Maria Kleofasowa i Salome, oraz Maria Magdalena.[^2046]   


### Kolekta  
Boże, podczas Twej męki, według przepowiedni Symeona, miecz boleści przeszył najsłodszą duszę chwalebnej Dziewicy i Matki Maryi; spraw łaskawie, abyśmy rozważając ze czcią Jej boleści, osiągnęli błogi skutek Twej męki:   
Który żyjesz.[^2047]   


*Wspomnienie św. Nikomedesa*   
Panie, przybądź z pomocą Twojemu ludowi, aby, powołując się na przesławne zasługi świętego Męczennika Twego Nikomedesa, doznawał zawsze jego orędownictwa dla uzyskania Twego miłosierdzia.   
Przez Pana.[^2048]   


### Lekcja  
Czytanie z Księgi Judyty.   
*Jdt 13:22; 13:23-25*   
Pobłogosławił Cię Pan w mocy swojej, bo przez Cię wniwecz obrócił naszych nieprzyjaciół. Błogosławionaś Ty, Córko, przez Pana Boga wysokiego nad wszystkie niewiasty na ziemi. Błogosławiony Pan, który stworzył niebo i ziemię… Bo dziś imię Twe tak wsławił, iż chwała Twa nigdy nie zejdzie z ust ludzi, którzy pomni będą na wieki mocy Pańskiej. Dla nich to samej siebie nie szczędziłaś z powodu utrapienia i udręki rodu Twojego, lecz zapobiegłaś upadkowi przed obliczem Boga naszego.[^2049]   


### Graduał  
Bolejąca i zalana łzami stoisz, Dziewico Maryjo, pod krzyżem Pana Jezusa, Syna Swojego i Odkupiciela.   
V. Bogarodzico Dziewico, oto Ten, którego cały świat nie zdoła ogarnąć, Twórca życia, stawszy się człowiekiem ponosi haniebną śmierć na krzyżu. Alleluja, alleluja.   
V. Święta Maryja, Królowa nieba i Pani świata, stała bolejąca pod krzyżem Pana naszego Jezusa Chrystusa.[^2050]   


### Sekwencja  
Bolejąca Matka stała   
U stóp krzyża, we łzach cała,   
Kiedy na nim zawisł Syn.   
   
A w Jej pełnej jęku duszy,   
Od męczarni i katuszy,   
Tkwił miecz ostry naszych win.   
   
Jakże smutna i strapiona   
Była ta błogosławiona,   
Z której się narodził Bóg.   
   
Jak cierpiała i bolała,   
Jakże drżała gdy widziała   
Dziecię swe wśród śmierci trwóg.   
   
Któryż człowiek nie zapłacze,   
Widząc męki i rozpacze   
Matki Bożej w żalu tym?   
   
Któż od smutku się powstrzyma,   
Mając matkę przed oczyma,   
Która cierpi z Synem swym?   
   
Widzi, jak za ludzkie winy   
Znosi męki Syn jedyny,   
Jezus – jak Go smaga bat.   
   
Widzi jak samotnie kona   
Owoc Jej czystego łona,   
Dając życie za ten świat.   
   
Matko, coś miłości zdrojem,   
Przejmij mnie cierpieniem swoim   
Abym boleć z Tobą mógł.   
   
Niechaj serce moje pała,   
By radością mą się stała   
Miłość, którą – Chrystus Bóg.   
   
Matko święta, srogie rany,   
Które zniósł Ukrzyżowany,   
Wyryj mocno w duszy mej.   
   
Męką, Syna rodzonego,   
Co dla dobra cierpiał mego,   
Ze mną się podzielić chciej.   
   
Pragnę płakać w Twym pobliżu,   
Cierpiąc z Tym, co zmarł na krzyżu   
Po mojego życia kres.   
   
Chcę pod krzyżem stać przy Tobie,   
Z Tobą łączyć się w żałobie,   
I wylewać zdroje łez.   
   
Panno czysta nad pannami,   
Niechaj dobroć Twoja da mi   
Płakać z żalu z Tobą współ.   
   
Bym z Chrystusem konał razem,   
Męki Jego był obrazem,   
Rany Jego w sobie czuł.   
   
Niech mnie do krwi rani zgraja,   
Niech mnie męki krzyż upaja   
I Twojego Syna krew.   
   
W ogniu Panno, niech nie płonę,   
Więc mnie w swoją weź obronę,   
Gdy nadejdzie sądu gniew.   
   
Gdy kres dni przede mną stanie,   
Przez Twą Matkę dojść mi Panie,   
Do zwycięstwa palmy daj.   
   
Kiedy umrze moje ciało,   
Niechaj duszę ma z swą chwałą   
Czeka Twój wieczysty raj.   
Amen.[^2051]   


### Ewangelia  
Ciąg dalszy ☩ Ewangelii świętej według Jana.   
*J 19:25-27*   
Onego czasu: Pod krzyżem Jezusowym stała Matka Jego i siostra Matki Jego, Maria Kleofasowa, oraz Maria Magdalena. Gdy więc Jezus ujrzał Matkę i ucznia, którego miłował, stojącego obok, rzekł do Matki swojej: «Niewiasto, oto syn Twój!» Potem rzekł uczniowi: «Oto Matka twoja!» I od onej godziny wziął ją uczeń pod swoją opiekę.[^2052]   


### Antyfona na Ofiarowanie  
*Jer 18:20*   
Pamiętaj o nas, Matko Dziewico, przed obliczem Boga, abyś prosiła o dobra dla nas i aby od nas odwrócił swój gniew.[^2053]   


### Sekreta  
Przedkładamy Ci, Panie Jezu Chryste, modlitwy i ofiary i pokornie błagamy, abyśmy rozpamiętując w modlitwach ranę przesłodkiego serca Najświętszej Maryi, Matki Twojej, za łaskawym wstawiennictwem Jej i Świętych, stojących z Nią razem pod krzyżem, przez zasługi śmierci Twojej dostąpili nagrody wespół ze Świętymi:   
Który żyjesz.[^2054]   


*Wspomnienie św. Nikomedesa*   
Panie, przyjmij łaskawie ofiarowane dary, a modlitwa świętego Męczennika Nikomedesa niech je zaleci Twojemu majestatowi.   
Przez Pana.[^2055]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2056]   


### Antyfona na Komunię  
Błogosławione serce Najświętszej Maryi Panny, które nawet bez śmierci zasłużyło sobie na palmę męczeństwa pod Krzyżem Pana.[^2057]   


### Pokomunia  
Panie Jezu Chryste, niech ofiara, z której pożywaliśmy czcząc z oddaniem przebicie serca Twojej Matki-Dziewicy, wyjedna nam u Twej łaskawości wszelkie dobra pomocne ku zbawieniu:   
Który żyjesz.[^2058]   


*Wspomnienie św. Nikomedesa*   
Panie, niech nas oczyści Sakrament, któryśmy przyjęli, a za wstawiennictwem świętego Nikomedesa, Twego Męczennika, niech nas wyzwoli ze wszystkich wad.   
Przez Pana.[^2059]   
■


## 21 IX – Św. Mateusza, Apostoła i Ewangelisty   
*2 klasy*   
*Szaty czerwone*   
Św. Mateusz miał drugie imię Lewi. Był poborcą ceł. Powołany przez Pana Jezusa bez wahania poszedł za Nim i został zaliczony do grona Apostołów. Św. Mateusz napisał po aramejsku Ewangelię przeznaczoną dla Żydów. Wykazuje w niej, że Jezus Chrystus jest obiecanym Mesjaszem. Według Tradycji głosił Ewangelię w Etiopii i tam poniósł śmierć męczeńską.   


### Introit  
*Ps 36:30-31*   
Usta sprawiedliwego głoszą mądrość i język jego mówi to, co słuszne; prawo jego Boga mieszka w jego sercu.   
*Ps 36:1*   
Nie unoś się z powodu złoczyńców, ani nie zazdrość czyniącym nieprawość.   
Chwała Ojcu.   
Usta sprawiedliwego głoszą mądrość i język jego mówi to, co słuszne; prawo jego Boga mieszka w jego sercu.[^2060]   


### Kolekta  
Prosimy Cię, Panie, niech nas wspomagają zasługi św. Mateusza, Apostoła i Ewangelisty, abyśmy za jego wstawiennictwem otrzymali to, czego nie możemy sami uzyskać.   
Przez Pana.[^2061]   


### Lekcja  
Czytanie z Księgi Proroka Ezechiela.   
*Ez 1:10-14*   
*Tradycja upatruje w czterech istotach z wizji Ezechiela symbole Ewangelistów. Ponieważ św. Mateusz rozpoczyna swą Ewangelię rodowodem Chrystusa, symbolem jego jest twarz ludzka.*   
Podobieństwo wyglądu czterech zwierząt: po prawej ich stronie cztery ludzkie oblicza i lwie; cztery zaś oblicza wołu po lewej ich stronie, ponad nimi cztery oblicza orła. Oblicza ich i skrzydła ku górze wyciągnięte: dwa skrzydła każdego łączyły się ze sobą, a dwa okrywały ich ciała. A każde z nich poruszało się na wprost swego oblicza; gdzie był gwałtowny poryw wichru, tamtędy kroczyły, a idąc nie obracały się.   
A podobieństwo zwierząt: wygląd ich niby węgli ogniem rozżarzonych i jakby wygląd pochodni. To było widzenie przebiegające wśród zwierząt: blask ognia, a z ognia wychodząca błyskawica. A zwierzęta szły i wracały na podobieństwo połyskującego ognia.[^2062]   


### Graduał  
*Ps 111:1-2*   
Błogosławiony mąż, który boi się Pana i wielką radość znajduje w jego nakazach.   
V. Potomstwo jego będzie potężne na ziemi, dozna błogosławieństwa pokolenie prawych. Alleluja, alleluja.   
V. Ciebie, Panie, wychwala przesławny chór Apostołów. Alleluja.[^2063]   


### Ewangelia  
Ciąg dalszy ☩ Ewangelii świętej według Mateusza.   
*Mt 9:9-13*   
Onego czasu: Ujrzał Jezus człowieka, imieniem Mateusz, siedzącego przy cle. I rzekł mu: «Pójdź za mną». I powstawszy, poszedł za Nim. I stało się, gdy siedział w domu u stołu, oto wielu celników i grzeszników przyszedłszy siedziało u stołu z Jezusem i uczniami Jego. Co widząc faryzeusze mówili do uczniów Jego: «Czemu to z celnikami i grzesznikami je nauczyciel wasz?» A Jezus, usłyszawszy to, rzekł: «Nie trzeba lekarza zdrowym, ale tym, którzy się źle mają.Idźcie tedy i nauczcie się, co znaczy: Miłosierdzia chcę, a nie ofiary. Bom nie przyszedł wzywać sprawiedliwych, ale grzeszników».[^2064]   


### Antyfona na Ofiarowanie  
*Ps 20:4-5*   
Panie, włożyłeś mu na głowę koronę z drogich kamieni, błagał Cię o życie, a Tyś go nim obdarzył, alleluja.[^2065]   


### Sekreta  
Prosimy Cię, Panie, niech modlitwy św. Mateusza, Apostoła i Ewangelisty, polecą ofiarę Twojego Kościoła, który czerpie naukę z jego wzniosłej Ewangelii.   
Przez Pana.[^2066]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2067]   


### Antyfona na Komunię  
*Ps 20:6*   
Chwała jego jest wielka dzięki Twej pomocy: blask i dostojeństwo na niego włożyłeś, o Panie.[^2068]   


### Pokomunia  
Po przyjęciu Sakramentu, błagamy Cię, Panie, za przyczyną św. Mateusza, Twego Apostoła i Ewangelisty, aby ofiara, złożona ku jego chwale, przyniosła nam uzdrowienie.   
Przez Pana.[^2069]   
■


## 29 IX – Świętego Michała Archanioła   
*1 klasy*   
*Szaty białe*   
Imię Michał znaczy «Któż jak Bóg». Przypomina ono walkę, którą stoczył wódz Aniołów ze złymi duchami. Walka dobra ze złem trwa nadal. Po stronie Chrystusa walczą Aniołowie, święci i Kościół, przeciw Chrystusowi szatan i wszyscy grzesznicy. W Starym Testamencie św. Michał był obrońcą ludu wybranego, obecnie jest obrońcą Kościoła. Prosimy go często, aby przedstawił Bogu nasze modlitwy (antyfona na ofiarowanie), aby był przewodnikiem dusz opuszczających ten świat i aby wziął nas w opiekę na sądzie ostatecznym (alleluja). Święto dzisiejsze obchodzimy w rocznicę konsekracji starożytnej bazyliki Św. Michała pod Rzymem.   


### Introit  
*Ps 102:20*   
Błogosławcie Pana, wszyscy Jego Aniołowie, potężni mocą, pełniący Jego rozkazy, abyście posłuszni byli Jego słowu.   
*Ps 102:1*   
Błogosław, duszo moja, Pana, a wszystko, co jest we mnie, święte imię Jego.   
Chwała Ojcu.   
Błogosławcie Pana, wszyscy Jego Aniołowie, potężni mocą, pełniący Jego rozkazy, abyście posłuszni byli Jego słowu.[^2070]   


### Kolekta  
Boże, Ty w przedziwny sposób wyznaczasz obowiązki Aniołom i ludziom; spraw miłościwie, aby na ziemi strzegli naszego życia ci, którzy służąc Ci w niebie zawsze Cię otaczają.   
Przez Pana.[^2071]   


### Lekcja  
Czytanie z Księgi Apokalipsy świętego Jana Apostoła.   
*Ap 1:1-5*   
W one dni: Bóg jawnym uczynił to, co ma się stać niebawem, i oznajmił przez poselstwo swojego Anioła słudze swemu Janowi. On to daje świadectwo słowu Bożemu i świadczy o Jezusie Chrystusie, o wszystkim, co widział. Błogosławiony, który czyta i słucha słów tego proroctwa i strzeże tego, co w nim jest napisane: albowiem czas jest blisko. Jan do siedmiu kościołów w Azji. Łaska wam i pokój od Tego, który jest i który był, i który nadejdzie, i od siedmiu duchów, stojących przed tronem Jego. I od Jezusa Chrystusa, będącego świadkiem wiernym, pierworodnym spośród umarłych i księciem królów ziemskich. On to nas umilowai, omył nas z grzechów naszych we Krwi swojej.[^2072]   


### Graduał  
*Ps 102:20; 102:1*   
Błogosławcie Pana, wszyscy Jego Aniołowie, potężni mocą, pełniący Jego rozkazy.   
V. Błogosław, duszo moja, Pana, a wszystko, co jest we mnie, święte imię Jego. Alleluja, alleluja.   
V. Święty Michale Archaniele, broń nas w walce, abyśmy nie zginęli na straszliwym sądzie. Alleluja.[^2073]   


### Ewangelia  
Ciąg dalszy ☩ Ewangelii świętej według Mateusza.   
*Mt 18:1-10*   
*Życia nadprzyrodzone ma taką wartość, że trzeba ponieść wszelkie ofiary, aby je zachować. Bóg daje nam Aniołów jako strażników tego życia.*   
Onego czasu: Przystąpili uczniowie do Jezusa mówiąc: «Któż, mniemasz, jest większy w Królestwie Niebieskim?» A Jezus przywoławszy dziecię postawił je w pośrodku nich, i rzekł: «Zaprawdę mówię wam, jeśli się nie nawrócicie i nie staniecie jako dzieci, nie wnijdziecie do Królestwa Niebieskiego. Ktokolwiek się przeto uniży jako to dziecię, ten jest większym w Królestwie Niebieskim. A ktobykolwiek przyjął jedno takie dziecię w imię moje, mnie przyjmuje. Kto by zaś zgorszył jedno z tych maleńkich, które we mnie wierzą, lepiej by mu było, aby mu zawieszono u szyi kamień młyński, i pogrążono w głębinie morskiej. Biada światu za zgorszenia. Muszą bowiem przyjść zgorszenia, wszelako biada temu człowiekowi, przez którego przychodzi zgorszenie. A jeśli cię ręka twoja albo noga twoja gorszy, odetnij ją i odrzuć precz od siebie. Lepiej ci jest ułomnym i chromym wnijść do żywota, niż mając dwie ręce lub dwie nogi, być wrzuconym w ogień wieczny. I jeśli cię oko twoje gorszy, wyłup je i odrzuć precz od siebie. Lepiej ci jest jednookim wnijść do żywota niż dwoje oczu mając, być wrzuconym do ognistej gehenny. Baczcie, abyście nie wzgardzili którymi z tych maluczkich. Powiadam wam bowiem, że Aniołowie ich w niebiesiech zawsze widzą oblicze Ojca mego, który jest w niebie».[^2074]   


### Antyfona na Ofiarowanie  
*Ap 8:3; 8:4*   
*Św. Jan opisuje w Apokalipsie Anioła ze złotą kadzielnicą, który przedstawia Bogu modlitwy świętych.*   
Anioł stanął przy ołtarzu świątyni, mając w ręku złotą kadzielnicę; i dano mu wiele kadzideł, i wzniósł się wonny dym przed Bogiem, alleluja.[^2075]   


### Sekreta  
Składamy Ci, Panie, ofiarę uwielbienia i pokornie prosimy, abyś za wstawiennictwem anielskim łaskawie ją przyjął i obrócił ku naszemu zbawieniu.   
Przez Pana.[^2076]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^2077]   


### Antyfona na Komunię  
*Dn 3:58*   
Błogosławcie Pana, wszyscy Aniołowie Pańscy, wysławiajcie Go hymnem i wywyższajcie na wieki.[^2078]   


### Pokomunia  
Wsparci wstawiennictwem św. Archanioła Twego Michała, kornie błagamy Cię Panie, abyśmy pojęli umysłem to, cośmy spożyli ustami.   
Przez Pana.[^2079]   
■


## 07 X – N. M. P. Różańcowej   
*2 klasy*   
*Szaty białe*   
Zwyczaj odmawiania różańca sięga XII wieku. Rozpowszechnili go Dominikanie. Modlitwą różańcową wzywano pomocy Bożej, gdy Europa była zagrożona inwazją islamu. Gdy 7 października 1571 roku odniesiono zwycięstwo pod Lepanto, papież św. Pius V ustanowił na ten dzień święto Najświętszej Maryi Panny Różańcowej, aby wyrazić wdzięczność za ocalenie chrześcijaństwa i zachęcić wiernych do gorliwości w tej modlitwie.   


### Introit  
Radujmy się wszyscy w Panu, obchodząc uroczystość ku czci Najświętszej Maryi Panny; z Jej uroczystości radują się Aniołowie i wychwalają Syna Bożego.   
*Ps 44:2*   
Z mego serca płynie piękne słowo, pieśń moją śpiewam dla Króla.   
Chwała Ojcu.   
Radujmy się wszyscy w Panu, obchodząc uroczystość ku czci Najświętszej Maryi Panny; z Jej uroczystości radują się Aniołowie i wychwalają Syna Bożego.[^2080]   


### Kolekta  
Boże, którego Jednorodzony Syn przez swe życie, śmierć i zmartwychwstanie wysłużył nam nagrodę życia wiecznego, spraw, abyśmy rozważając te tajemnice w różańcu Najświętszej Maryi Panny naśladowali to, co one zawierają, i osiągnęli to, co obiecują.   
Przez tegoż Pana.[^2081]   


*Wspomnienie św. Marka*   
Wiekuisty Pasterzu, wejrzyj łaskawie na Swoją trzodę i otocz ją nieustanną opieką za przyczyną świętego Marka, Papieża, którego ustanowiłeś pasterzem całego Kościoła.   
Przez Pana.[^2082]   


### Lekcja  
Czytanie z Księgi Przysłów.   
*Prz 8:22-24; 8:32-35*   
Pan posiadł mnie na początku dróg swoich, zanim cokolwiek od początku uczynił. Od wieków zrządzona jestem i od starodawna, zanim ziemia powstała. Nie było jeszcze przepaści, a jam poczęta była. Teraz więc, synowie, słuchajcie mnie: Błogosławieni, którzy strzegą dróg moich. Słuchajcie nauki, a bądźcie mądrzy i nie od rzucajcie jej. Błogosławiony człowiek, który mnie słucha i który czuwa co dzień u drzwi moich i strzeże podwojów mej bramy. Kto mnie znajdzie, znajdzie życie i wyczerpie zbawienie od Pana.[^2083]   


### Graduał  
*Ps 44:5; 44:11; 44:12*   
W obronie wiary i sprawiedliwości niech cudów dokona Twoja prawica.   
V. Posłuchaj, córko, spójrz i nakłoń twego ucha, bo Król pragnie twej piękności. Alleluja, alleluja.   
V. Uroczystość chwalebnej Panny Maryi, z rodu Abrahama, pochodzącej z pokolenie Judy, ze sławnego domu Dawida. Alleluja.[^2084]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:26-38*   
Onego czasu: Posłany jest Anioł Gabriel od Boga do miasta galilejskiego, które zwano Nazaret, do Panny poślubionej mężowi, któremu było na imię Józef, z domu Dawidowego, a imię Panny Maryja. I wszedłszy do Niej Anioł rzekł: «Bądź pozdrowiona, łaski pełna, Pan z Tobą, błogosławionaś Ty między niewiastami».   
A Ona, gdy posłyszała, zatrwożyła się na słowa jego i rozważała, cóż by to było za pozdrowienie. I rzekł Jej Anioł: «Nie lękaj się, Maryjo, albowiem znalazłaś łaskę u Boga! Oto poczniesz w łonie i porodzisz syna, i nadasz Mu imię Jezus. Ten będzie wielkim i Synem Najwyższego nazwany będzie. I da Mu Pan Bóg stolicę Dawida, ojca Jego i będzie królował nad domem Jakubowym na wieki, a królestwu Jego nie będzie końca».   
A Maryja rzekła do Anioła: «Jakże się to stanie, skoro męża nie znam?» I odpowiadając Anioł rzekł Jej: «Duch Święty zstąpi na Ciebie i moc Najwyższego Cię zacieni. Przeto i co się z Ciebie narodzi święte, Synem Bożym będzie nazwane. A oto Elżbieta, krewna Twoja, i ona poczęła dziecię w starości swojej, a jest to już szósty miesiąc dla tej, którą zowią niepłodną: bo nie masz nic niemożliwego u Boga». I rzekła Maryja: «Otom ja, służebnica Pańska, niechaj mi się stanie według słowa twego».[^2085]   


### Antyfona na Ofiarowanie  
*Syr 24:25; Syr 39:17*   
We mnie łaska wszelkiej drogi i prawdy, we mnie cała nadzieja życia i cnoty. Ja wydałam owoc, jak róża zasadzona nad strumieniem wody.[^2086]   


### Sekreta  
Spraw, prosimy Cię, Panie, abyśmy należycie się usposobili do ofiarowania Tobie tych darów i rak rozważali w tajemnicach Różańca świętego życie, mękę i chwałę Jednorodzonego Syna Twego, byśmy się stali godnymi Jego obietnic:   
Który z Tobą.[^2087]   


*Wspomnienie św. Marka*   
Złożywszy dary, prosimy Cię, Panie, oświeć łaskawie Twój Kościół, by trzodzie Twojej wszędzie sprzyjało powodzenie, a pasterze pod Twymi rządami starali się podobać Twojemu imieniu.   
Przez Pana.[^2088]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2089]   


### Antyfona na Komunię  
*Syr 39:19*   
Kwitnijcie jak lilia, roztaczajcie woń, wypuszczajcie wdzięczne gałązki i pieśń pochwalną śpiewajcie i błogosławcie Pana we wszystkich Jego dziełach.[^2090]   


### Pokomunia  
Niech nas wspomagają, Panie, modlitwy Rodzicielki Twojej, której uroczystość różańcową święcimy, abyśmy doznali mocy tajemnic, które rozważamy, i osiągnęli skutki Sakramentu, któryśmy przyjęli:   
Który żyjesz.[^2091]   


*Wspomnienie św. Marka*   
Prosimy Cię, Panie, rządź miłościwie Twoim Kościołem, krzepionym przez święty pokarm, aby pod Twoim możnym panowaniem rosła wolność Kościoła, a związek jego z Tobą trwał niezachwiany.   
Przez Pana.[^2092]   
■


## 11 X – Macierzyństwa N. M. P.   
*2 klasy*   
*Szaty białe*   
W roku 431 sobór powszechny zebrany w Efezie uroczyście ogłosił, że Maryja jest Matką Bożą.   
W 1900-letnią rocznicę ogłoszenia tego dogmatu papież Pius XI polecił obchodzić święto Macierzyństwa Najświętszej Maryi Panny 11 października.   
Godność Matki Bożej jest podstawą wszystkich innych przywilejów Maryi.   


### Introit  
*Iz 7:14*   
Oto Panna pocznie i porodzi Syna i nazwą imię Jego Emmanuel (Bóg z nami).   
*Ps 97:1*   
Śpiewajcie Panu pieśń nowa, albowiem cuda uczynił.   
Chwała Ojcu.   
Oto Panna pocznie i porodzi Syna i nazwą imię Jego Emmanuel (Bóg z nami).[^2093]   


### Kolekta  
Boże, któryś zrządził, że za zwiastowaniem Anielskim w żywocie Najświętszej Maryi Panny Słowo Twoje Ciałem się stało, pokornie błagamy, spraw, aby wspomagało nas wstawiennictwo Tej, w której Boże macierzyństwo głęboko wierzymy.   
Przez tegoż Pana.[^2094]   


### Lekcja  
*Syr 24:23-31*   
Jako krzew winny wydałam wdzięczną woń, a kwiaty moje owocem czci i godności. Jam matką pięknej miłości i bojaźni, i rozeznania, i świętej nadziei. We mnie łaska wszelkiej drogi i prawdy, we mnie cała nadzieja życia i cnoty. Przyjdźcie do mnie wszyscy, którzy mnie pragniecie, i napełnijcie się owocami moimi. Duch mój bowiem słodszy jest nad miód, a dziedzictwo moje nad plaster miodu. Pamięć moja na wieczne pokolenia. Którzy mnie pożywają, nadal mnie będą łaknąć, a którzy mnie piją, nadal będą mnie pragnąć. Kto mnie słucha, nie będzie zawstydzon a którzy przeze mnie działają nie zgrzeszą. Którzy mnie objaśniają, posiada żywot wieczny.[^2095]   


### Graduał  
*Iz 11:1-2*   
Wyjdzie różdżka z korzenia Jessego, a kwiat z korzenia jego wzejdzie.   
V. I spocznie na nim Duch Pana. Alleluja, alleluja.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem. Alleluja.[^2096]   


### Ewangelia  
Ciąg dalszy ☩ Ewangelii świętej według Łukasza.   
*Łk 2:43-51*   
Onego czasu: Gdy wracali, zostało Dziecię Jezus w Jerozolimie, a nie wiedzieli o tym rodzice Jego. I mniemając, że jest On w gromadzie, uszli dzień drogi i szukali go między krewnymi i znajomymi. A nie znalazłszy wrócili do Jerozolimy, szukając Go. I stało się, że po upływie dni trzech znaleźli Go w świątyni, siedzącego wpośród doktorów, słuchającego ich i zadającego im pytania. A zdumiewali się wszyscy, którzy Go słuchali, nad rozumem i nad odpowiedziami Jego. I ujrzawszy Go, zdziwili się. I rzekła doń Matka Jego: «Synu, cóżeś to nam uczynił? Oto ojciec Twój i ja, bolejąc, szukaliśmy Ciebie». I rzekł do nich: «Cóż jest, żeście mnie szukali? Czyż nie wiedzieliście, że w tym, co jest Ojca mego, być winienem?» Lecz oni nie zrozumieli tych słów, które im mówił. I udał się z nimi, i przyszedł do Nazaretu, a był im poddany.[^2097]   


### Antyfona na Ofiarowanie  
*Mt 1:18*   
Gdy poślubiona była Matka Jego, Maryja, Józefowi, okazało się, że poczęła z Ducha Świętego.[^2098]   


### Sekreta  
Panie, niech z Tego zmiłowania, a za przyczyną błogosławionej Maryi zawsze Dziewicy, Matki Syna Twego Jednorodzonego, ofiara ta wyjedna nam wieczne i doczesne szczęście oraz pokój.   
Przez tegoż Pana.[^2099]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2100]   


### Antyfona na Komunię  
Błogosławione wnętrzności Maryi Panny, które nosiły Syna Ojca Przedwiecznego.[^2101]   


### Pokomunia  
Niech ta Komunia, o Panie, oczyści nas z grzechów i za przyczyną Najświętszej Dziewicy Bogarodzicy Maryi stanie się dla nas niebieskim lekarstwem.   
Przez tegoż Pana.[^2102]   
■


## 18 X – Św. Łukasza, Ewangelisty   
*2 klasy*   
*Szaty czerwone*   
św. Łukasz, poganin z pochodzenia, był lekarzem. Po przyjęciu chrześcijaństwa stał się współpracownikiem św. Pawła i towarzyszem jego podróży misyjnych. Napisał Ewangelię i Dzieje Apostolskie. Jemu zawdzięczamy prawie wszystkie wiadomości o dzieciństwie Pana Jezusa. W Ewangelii swojej przedstawił Chrystusa jako lekarza dusz i ciał. Przekazał nam przypowieść o synu marnotrawnym, o odpuszczeniu grzechów Marii Magdalenie i skruszonemu łotrowi. Dante nazwał św. Łukasza «historykiem łagodności Chrystusowej»: Według Tradycji św. Łukasz poniósł śmierć męczeńską w Achai. Symbolem jego jest wół, ponieważ zaczyna swą Ewangelię opisem ofiary Starego Testamentu.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2103]   


### Kolekta  
Prosimy Cię, Panie, niech się przyczynia za nami św. Łukasz, Twój Ewangelista, który dla chwały Twojego imienia stale nosił w swym ciele krzyż umartwień.   
Przez Pana.[^2104]   


### Lekcja  
Czytanie z Listu świętego Pawła Apostoła do Koryntian.   
*2 Kor 8:16-24*   
*Prawdopodobnie św. Paweł Apostoł wysłał z Tytusem Łukasza, aby przywrócić w Kościele korynckim zgodę i zorganizować zbiórke na rzecz biednych w Jerozolimie.*   
Bracia: Dzięki niech będą Bogu, który tę samą gorliwość o was wzbudził w sercu Tytusa, że nie tylko zgodził się na prośbę naszą, ale w swej gorliwości z własnej woli udał się do was. Wysłaliśmy też z nim brata, którego chwała jest w Ewangelii po wszystkich kościołach, a nie tylko to, ale został on wyznaczony przez kościoły na towarzysza podróży naszej w tej łasce, której służymy na chwałę Pana i z chętnej woli naszej.   
A wystrzegamy się tego, aby kto źle o nas nie mówił z роwodu hojnego daru, jaki się zbiera przez naszą posługę. Bo usiłujemy czynić dobrze nie tylko wobec Boga, ale także wobec ludu. Wysłaliśmy też z nimi i brata naszego, którego gorliwości doświadczaliśmy często w wielu rzeczach, a który teraz w wielkiej do was ufności stał się jeszcze gorliwszy. A czy mowa o Tytusie – jest to mój towarzysz i pomocnik w pracy nad wami, czy o braciach – wysłańcach kościołów, chwale Chrystusowej – okażcie im wobec kościołów dowód miłości waszej i naszego chlubienia się wami.[^2105]   


### Graduał  
*Ps 18:5; 18:2*   
Na całą ziemię ich głos się rozchodzi i aż po krańce świata ich mowy.   
V. Niebiosa głoszą chwałę Boga, dzieła rąk Jego obwieszcza nieboskłon. Alleluja, alleluja.   
*J 15:16*   
Ja was wybrałem ze świata, abyście poszli i owoc przynieśli, i żeby owoc wasz trwał. Alleluja.[^2106]   


### Ewangelia  
Ciąg dalszy ☩ Ewangelii świętej według Łukasza.   
*Łk 10:1-9*   
Onego czasu: Wyznaczył Pan także innych siedemdziesięciu dwóch i rozesłał ich przed sobą, po dwóch do każdego miasta i miejsca, dokąd miał nadejść. I mówił im: «Żniwo wprawdzie wielkie, ale robotników mało. Proścież tedy Pana żniwa, aby wysłał robotników na żniwo swoje.   
Idźcie, oto wa was posyłam jako baranki między wilki. Nie noście trzosa ani torby, ani sandałów i nikogo w drodze nie pozdrawiajcie. A do któregokolwiek domu wnijdziecie, naprzód powiedzcie: Pokój temu domowi; a jeśliby tam przebywał syn pokoju, spocznie na nim pokój wasz; a jeśli nie, do was powróci. W tymże domu zostańcie, jedząc i pijąc, co jest u nich: albowiem godzien jest robotnik zapłaty swojej. Nie przechodźcie z domu do domu. A do któregokolwiek miasta wnijdziecie i przyjmą was, jedzcie, co przed wami położą, i uzdrawiajcie chorych, którzy są w nim, i mówcie im: Zbliżyło się do was Królestwo Boże».[^2107]   


### Antyfona na Ofiarowanie  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2108]   


### Sekreta  
Pomóż nam, Panie, łaską niebieską służyć Ci swobodnym umysłem, aby dary, które składamy, za wstawiennictwem św. Łukasza, Twojego Ewangelisty, uleczyły nas i doprowadziły do chwały.   
Przez Pana.[^2109]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2110]   


### Antyfona na Komunię  
*Mt 19:28*   
Wy, którzyście poszli za mną, zasiądźcie na stolicach, sądząc dwanaście pokoleń Izraela.[^2111]   


### Pokomunia  
Prosimy Cię, wszechmogący Boże, aby przez modlitwy świętego Ewangelisty Twego Łukasza Sakrament, któryśmy przyjęli z Twojego świętego ołtarza, uświęcił nasze dusze i zapewnił nam bezpieczeństwo.   
Przez Pana.[^2112]   
■


## 28 X – Świętych Szymona i Judy Tadeusza, Apostołow   
*2 klasy*   
*Szaty czerwone*   
Św. Szymon miał przydomek Zelota — Gorliwiec, ze względu na gorliwość w zachowywaniu Prawa Mojżeszowego. Przynależność jego do stronnictwa zelotów jest wątpliwa. Św. Juda Tadeusz, brat Jakuba Młodszego, był krewnym Pana Jezusa. Jest autorem listu zaliczonego do ksiąg Nowego Testamentu. Wierni wzywają go jako orędownika w sprawach beznadziejnych. Według tradycji obaj Apostołowie początkowo głosili Ewangelię oddzielnie, Św. Szymon w Egipcie, a Św. Tadeusz w Mezopotamii. Później spotkali się w Persji i tam ponieśli śmierć męczeńską.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znasz; Ty wiesz o moim spoczynku i o mym powstaniu.   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2113]   


### Kolekta  
Boże, któryś raczył doprowadzić nas do poznania Twojego imienia przez świętych Apostołów Twoich Szymona i Judę, spraw, abyśmy postępując w cnocie czcili ich wieczną chwałę, a czcząc ją czynili większe postępy. Przez Pana.   
Przez Pana.[^2114]   


### Lekcja  
Czytanie z Listu świętego Pawła Apostoła do Efezjan.   
*Ef 4:7-13*   
*Każdy chrześcijanin w sposób właściwy swemu powołaniu jest obowiązany starać się o budowanie Ciała Mistycznego Chrystusa przez wzrost w doskonałości.*   
Bracia: Każdemu z nas dana jest łaska według miary daru Chrystusowego. Dlatego powiada (Pismo): Wstąpiwszy na wysokość wywiódł więźniów pojmanych i ludzi darami obdarzył.   
A cóż znaczy to, że wstąpił, jak tylko, że pierwej zstąpił był do niskości ziemskich? Ten, który zstąpił, jest Tym samym, co wstąpił ponad wszystkie nieba, aby napełnił wszystko.   
I On ustanowił jednych apostołami, a drugich prorokami, innych ewangelistami, a innych jeszcze pasterzami i doktorami ku doskonaleniu świętych w dziele posługiwania, ku budowaniu ciała Chrystusowego. Aż wszyscy zejdziemy się w jedności wiary i poznania Syna Bożego, stawszy się mężami doskonałymi na miarę pełnego wzrostu dojrzałości Chrystusowej.[^2115]   


### Graduał  
*Ps 44:17-18*   
Ustanowisz ich książętami po całej ziemi, przez wszystkie pokolenia głosić będą Twe imię, o Panie.   
V. Synowie twoi zajmą miejsce twoich ojców: dlatego będą Cię sławić wszystkie ludy. Alleluja, alleluja.   
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2116]   


### Ewangelia  
Ciąg dalszy ☩ Ewangelii świętej według Jana.   
*J 15:17-25*   
W owym czasie: Rzekł Jezus uczniom swoim: To wam przykazuję, abyście się wzajemnie miłowali. Jeżeli was świat nienawidzi, wiedzcie, że Mnie pierwej znienawidził. Gdybyście byli ze świata, świat by was kochał jako swoją własność. Ale ponieważ nie jesteście ze świata, bo Ja was wybrałem sobie ze świata, dlatego was świat nienawidzi. Pamiętajcie na słowo, które do was powiedziałem: "Sługa nie jest większy od swego pana". Jeżeli Mnie prześladowali, to i was będą prześladować. Jeżeli moje słowo zachowali, to i wasze będą zachowywać. Ale to wszystko wam będą czynić z powodu mego imienia, bo nie znają Tego, który Mnie posłał. Gdybym nie przyszedł i nie mówił do nich, nie mieliby grzechu. Teraz jednak nie mają usprawiedliwienia dla swego grzechu. Kto Mnie nienawidzi, ten i Ojca mego nienawidzi. Gdybym nie dokonał wśród nich dzieł, których nikt inny nie dokonał, nie mieliby grzechu. Teraz jednak widzieli je, a jednak znienawidzili i Mnie, i Ojca mego. Ale to się stało, aby się wypełniło słowo napisane w ich Prawie: Nienawidzili Mnie bez powodu.[^2117]   


### Antyfona na Ofiarowanie  
*Ps 18:5*   
Na całą ziemię ich głos się rozchodzi i aż po krańce świata ich mowy.[^2118]   


### Sekreta  
Czcząc wieczną chwałę świętych Apostołów Twoich Szymona i Judy, prosimy Cię, Panie, abyśmy oczyszczeni przez święte misteria, godniej ją święcili. Przez Pana.   
Przez Pana.[^2119]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2120]   


### Antyfona na Komunię  
*Mt 19:28*   
Wy, którzyście poszli za mną, zasiądziecie na stolicach, sądząc dwanaście pokoleń Izraela.[^2121]   


### Pokomunia  
Po przyjęciu Sakramentu, błagamy Cię, Panie, za przyczyną świętych Apostołów Twoich Szymona i Judy, aby ofiara złożona ku uczczeniu ich męki przyniosła nam uzdrowienie.   
Przez Pana.[^2122]   
■


## 01 XI – Uroczystość Wszystkich Świętych   

<div style="text-align:center"><img src ="./data/divinum-officium-custom/web/www/missa/Polski/Sancti/11-01.png" /></div>

*1 klasy*   
*Szaty białe*   
Oprócz świętych, którym poświęcono osobny dzień w roku kościelnym, w niebie przebywa niezliczona rzesza wybranych «ze wszystkich narodów i pokoleń, i języków», ze wszystkich stanów i zawodów (lekcja). Dzisiaj Kościół oddaje cześć tym wszystkim, którzy weszli już do chwały niebieskiej, a dzieciom swoim pielgrzymującym jeszcze na tej ziemi wskazuje drogę, która ich starszych braci zawiodła do świętości (ewangelia).   
Uroczystość ku czci Wszystkich Świętych obchodzono na Wschodzie już w IV w. Na Zachodzie zbiorowy kult świętych rozpoczął się od poświęcenia dawnego Panteonu na kościół Matki Bożej i wszystkich świętych męczenników w dniu 13 maja 608 r. W następnym wieku zmieniono tytuł świątyni na kościół Matki Bożej, męczenników i wszystkich sprawiedliwych. Wreszcie w roku 835 papież Grzegorz IV wyznaczył dzień 1 listopada na uroczystość Wszystkich Świętych.   


### Introit  
Radujmy się wszyscy w Panu, obchodząc uroczystość ku czci Wszystkich Świętych; z ich uroczystości radują się Aniołowie i wychwalają Syna Bożego.   
*Ps 32:1*   
Sprawiedliwi, weselcie się w Panu: prawym przystoi Go chwalić.   
Chwała Ojcu.   
Radujmy się wszyscy w Panu, obchodząc uroczystość ku czci Wszystkich Świętych; z ich uroczystości radują się Aniołowie i wychwalają Syna Bożego.[^2123]   


### Kolekta  
Wszechmogący, wieczny Boże, który dozwalasz nam wspólnym obchodem czcić zasługi Wszystkich Świętych: prosimy Cię, abyś nam udzielił tym obfitszych łask upragnionego zmiłowania Twego, im liczniejszych mamy pośredników.   
Przez Pana.[^2124]   


### Lekcja  
Czytanie z Księgi Apokalipsy świętego Jana Apostoła.   
*Ap 7:2-12*   
W one dni: Oto ja, Jan, ujrzałem innego Anioła, wstępującego od wschodu słońca, mającego pieczęć Boga żywego. I zawołał głosem donośnym, mówiąc do Aniołów, którym dozwolone szkodzić ziemi i morzu: Nie czyńcie szkody ziemi ani morzu, ani też drzewom, dopóki nie popieczętujemy sług Boga naszego na czołach ich.   
I usłyszałem liczbę pieczętowanych sto czterdzieści cztery tysiące, pieczętowanych z każdego pokolenia synów izraelskich. Z pokolenia Judy dwanaście tysięcy pieczętowanych. Z pokolenia Rubena dwanaście tysięcy pieczętowanych. Z pokolenia Gada dwanaście tysięcy pieczętowanych. Z pokolenia Asera dwanaście tysięcy pieczętowanych. Z pokolenia Neftalego dwanaście tysięcy pieczętowanych. Z pokolenia Manassesa dwanaście tysięcy pieczętowanych. Z pokolenia Symeona dwanaście tysięcy pieczętowanych. Z pokolenia Lewiego dwanaście tysięcy pieczętowanych. Z pokolenia Issachara dwanaście tysięcy pieczętowanych. Z pokolenia Zabulona dwanaście tysięcy pieczętowanych. Z pokolenia Józefa dwanaście tysięcy pieczętowanych. Z pokolenia Beniamina dwanaście tysięcy pieczętowanych.   
Potem ujrzałem rzeszę wielką, której nikt nie mógł zliczyć, ze wszystkich narodów i pokoleń, ludów i języków. Stojąc przed tronem i przed obliczem Baranka, przyodziani w szaty białe i z palmami w ręku, wołali głosem donośnym, mówiąc: Zbawienie Bogu naszemu, który zasiadł na tronie i Barankowi.   
A wszyscy Aniolowie stali wokół tronu i starszych, i czworga zwierząt, i padli przed tronem na oblicza swe, i oddali pokłon Bogu, mówiąc: Amen. Błogosławieństwo i chwała, mądrość i dziękczynienie, cześć, moc i potęga Bogu naszemu na wieki wieków. Amen.[^2125]   


### Graduał  
*Ps 33:10; 33:11*   
Bójcie się Pana, święci Jego, niczego nie braknie tym, co się Go boją.   
V. Tym zaś, co Pana szukają, dobra nie zabraknie. Alleluja, alleluja.   
*Mt 11:28*   
Pójdźcie do mnie wszyscy, którzy pracujecie i uginacie się pod ciężarem, a ja was pokrzepię. Alleluja.[^2126]   


### Ewangelia  
Ciąg dalszy ☩ Ewangelii świętej według Mateusza.   
*Mt 5:1-12*   
Onego czasu: Jezus, widząc rzesze, wstąpił na górę i gdy usiadł, przystąpili ku Niemu uczniowie Jego. A otworzywszy usta swoje, nauczał ich mówiąc: «Błogosławieni ubodzy w duchu, albowiem ich jest Królestwo Niebieskie. Błogosławieni cisi, albowiem oni posiçdą ziemię. Błogosławieni, którzy płaczą, albowiem oni będą pocieszeni. Błogosławieni, którzy łakną i pragną sprawiedliwości, albowiem oni będą nasyceni. Błogosławieni miłosierni, albowiem oni miłosierdzia dostąpią. Błogosławieni czystego serca, albowiem oni Boga oglądać będą. Błogosławieni pokój czyniący, albowiem synami Bożymi będą nazwani. Błogosławieni, którzy prześladowanie cierpią dla sprawiedliwości, albowiem ich jest Królestwo Niebieskie. Błogosławieni jesteście, gdy wam złorzeczyć będą i prześladować was będą, i ze względu na mnie wiele zlego mówić będą kłamliwie przeciw wam. Radujcie się, a weselcie, albowiem zapłata wasza obfita jest w niebiesiech».[^2127]   


### Antyfona na Ofiarowanie  
*Mdr 3:1; 3:2; 3:3*   
Dusze sprawiedliwych są w ręku Boga i nie dosięgnie ich męka. Zdało się oczom głupich, że pomarli, a oni trwają w pokoju. Alleluja.[^2128]   


### Sekreta  
Ofiarujemy Ci, Panie, te dary jako wyraz naszego oddania; przyjmij je łaskawie ku chwale Twoich Świętych i spraw w Swoim miłosierdziu, aby przyczyniły się do naszego zbawienia.   
Przez Pana.[^2129]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^2130]   


### Antyfona na Komunię  
*Mt 5:8-10*   
Błogosławieni czystego serca, albowiem oni Boga oglądać będą. Błogosławieni pokój czyniący, albowiem synami Bożymi będą nazwani. Błogosławieni, którzy prześladowanie cierpią dla sprawiedliwości, albowiem ich jest Królestwo Niebieskie.[^2131]   


### Pokomunia  
Prosimy Cię, Panie, daj, aby wierny lud zawsze z radością czcił Wszystkich Świętych i za ich nieustannym wstawiennictwem doznawał pomocy.   
Przez Pana.[^2132]   


### Objaśnienia Ewangelii  

\(1\) Dzisiejsza Ewangelja jest początkiem dłuższej nauki, jaką
P. Jezus, po powołaniu dwunastu Apostołów, wypowiedział na górze
Błogosławieństw, po części do uczniów, po części do rzeszy. Zawiera
w sobie ośmioro błogosławieństw, które są źródłami wszelkiego szczęścia
prawdziwego, tak doczesnego jak i wiekuistego. Ze źródeł tych
szczególnie obficie czerpali wszyscy Święci, nie tylko ci których imiona
Kościół św. z czcią przechowuje, ale i ta «rzesza wielka, której nie
mógł nikt policzyć, ze wszech narodów i pokoleń ludzi i języków, –»
tych, o których pamięć zaginęła na ziemi, ale którzy na wieki królują
w niebie. Ze źródeł tych nie mniej czerpać powinni wszyscy, pragnący
zostać świętymi, tj. dostać się do nieba. Dlatego to tę właśnie
Ewangelję Kościół św. naznaczył na dzisiejszą uroczystość. Dodaję,
że łacińskie słowo «beati» oznacza nie tylko błogosławionych, ale też
w ogóle szczęśliwych.

\(2\) Najprzód tedy: «Błogosławieni ubodzy duchem.» Powiedziano «ubodzy
duchem», abyśmy rozumieli, że jakkolwiek to błogosławieństwo
przystępniejszem jest dla rzeczywiście ubogich, przecież otworem stoi
także dobrze się mających, a nawet dla bogatych. Najniższym, i to
pod grzechem obowiązującym stopniem ubóstwa jest sumienna rzetelność,
nie pożądająca cudzego mienia, ani sobie nie przywłaszczająca; 2-gim
stopniem, też po części przynajmniej obowiązującym pod grzechem, jest
pozbywać się żądzy bogactw, czyli «chciwości», o której mówi Pismo św.,
że «jest korzeniem wszego złego»; 3-ci stopień, to cierpliwie znosić
niedostatki, jakie pod względem mieszkania, żywności i odzienia w życiu
ubogiem trafiają się często, ale i bogatych nie zawsze omijają; 4-ty
stopień ujmować sobie, żeby tem więcej dawać na ubogich, na kościoły,
na cele publiczne a zbożne; 5-ty stopień: wstępując do zakonu, albo też
w świecie zostając, rozdać wszystko, co się ma na dobre uczynki i pójść
za ubogim P. Jezusem. Takim w szczególności obiecuje Pan Jezus stokrotną
nagrodę w tem życiu, a nadto żywot wieczny. Środkiem głównym,
ale niezbędnym, żeby dostąpić jego błogosławieństwa, jest ograniczać
swoje potrzeby rzeczywiste, a nie wymyślać, ani tworzyć sobie nowych.

\(3\) «Błogosławieni cisi.» Cichymi są przede wszystkiem tacy, co się
nie złoszczą ani oburzają i dlatego nie krzyczą, jak to czynią gniewliwi
i popędliwi. Ta cichość bynajmniej nie jest jakąś ślamazarnością,
ale polega głównie na usposobieniu, że się nie obrażamy za osobiste
zniewago, nie jesteśmy mściwi, ale wyrozumiali i przebaczający. Kto
posiada tę cichość, ten bliźnich ile tylko może oszczędza; woli sam dużo
znosić, niż żeby z jego powodu kto inny miał cierpieć; jest delikatny
i uprzejmy w swoich sądach i mowach o drugich i całem obejściu z ludźmi.
Najważniejszą jednak cechą cichości jest szczera, prosta życzliwość,
nieograniczająca się na frazesach, ale gotowa poratować i pocieszyć kogo
i w czem może. Tacy «posiędą ziemię», tzn. zdobędą sobie serca ludzi
i Serce Boże.

\(4\) «Błogosławieni, którzy płaczą, albowiem oni będą pocieszeni.» Nie
żąda P. Jezus, abyśmy chodzili po świecie wiecznie zapłakani
i skwaszeni, owszem uczniom swoim obiecuje, że choć ogarnie ich smutek,
to prędko w wesele się obróci. «Płaczą ci,» którzy według rozumienia
świata smutne wiodą życie, bo nie wylewają się na rozkosze i używanie,
dla których życie nie jest czasem zabawy, ale którzy pojmują życie
na serio i wiedzą, że ono ma wysoki cel i zadanie. Celem i zadaniem
życia i czasu naszego jest, zarobić na wieczne zbawienie przez wierną
służbę u Boga i Pana naszego. Tacy przejąwszy się poczuciem obowiązku,
w niczem sobie nie folgują, ale są jak dobry sługa, nie pomyślą o sobie,
póki we wszystkiem nie spełnią obowiązku swego.

\(5\) «Błogosławieni, którzy łakną i pragną sprawiedliwości.»
Sprawiedliwość jest cnotą, oddającą każdemu co mu się należy: Bogu cześć
i posłuszeństwo, bliźnim życzliwość w sercu, słowach i uczynkach, sobie
wreszcie poznanie swojej nędzy i słabości. Jak głodnemu chleb na myśli,
a spragnionemu woda, tak też ma być u tych, co «łakną i pragną
sprawiedliwości.» Ty czgo przede wszystkiem szukasz, o czem najwięcej
i najmilej pamiętasz? Porachuj się.

\(6\) «Błogosławieni miłosierni, albowiem oni miłosierdzia dostąpią.»
Miłosierdzie, jak w ogóle każda cnota, przede wszystkiem wewnątrz nas
być powinna, i jeżeli nie wpływa na nasz rozum, wolę i serce, nie jest
cnotą, nie jest miłosierdziem. Miłosierdzie więc sprawia, że rozumem
pojmują, wyrozumiewam położenie potrzebującego pomocy, sercem je
odczuwam, jakby swoje własne, a całą siłą woli chcę je naprawić. Gdzie
rozum, serce i wola tak są nastrojone, tam łatwo język znajdzie co ma
mówić, oko odgadnie jak spojrzeć, a ręka do czego się ma przyłożyć. Tacy
nawzajem znajdą miłosierdzie i u Boga i u ludzi.

\(7\) «Błogosławieni czystego serca, albowiem oni Boga oglądają.»
Czystość serca wyklucza: (1) ten najobrzydliwszy brud grzechowy,
który ludzie we wszystkich językach jednozgodnie nazywają
«nieczystością». Nie pochlebiaj sobie, że ją posiadasz, jeśli lubisz
mówić słowa dwuznaczne i bezwstydne, bo «z obfitości serca usta mówią,»
albo jeżeli się lubujesz w uczynkach nieskromnych, bo z «serca wychodzą
złe myśli ... cudzołóstwa, porubstwa.» (2) Czystość serca jest to wstręt
do każdego brudu czyli grzechu; wstręt ten sprawia, że z daleka
od grzechu stronimy, a skalawszy się, czem prędzej się go pozbywamy
przez spowiedź i żal serdeczny; (3) polega na czystości intencji czyli
zamiarów we wszystkich sprawach i przedsięwzięciach naszych; (4)
wreszcie sprawia, że i nasze skłonności, każde nasze «lubię» i «nie
lubię» mają za przedmiot rzeczy czyste i ze wszech miar dobre
i szlachetne.

\(8\) «Błogosławieni pokój czyniący, albowiem nazwani będą synami
Bożymi.» Oto najwyższa jaka może być nagroda, zbliżająca nas do godności
samego Pana naszego Jezusa Chrystusa, który pierwszy uczynił pokój
między Bogiem i ludźmi. Pokój jest trojaki: (1) z Bogiem, polegający
na szczerem uznaniu Jego panowania a naszego poddaństwa, czyli
na chętnem spełnianiu przykazań Jego i na poddawaniu się bez szemrania
wszelkim zarządzeniom Opatrzności Jego; (2) pokój między ludźmi a sposób
na to: jak najmniej od ludzi wymagać, a jak najwięcej im świadczyć. (3)
Pokój z samym sobą, czyli pokój sumienia, aby sumienie nic mi nie
wyrzucało, – i pokój serca, że chętnie na swojem poprzestaję i nie
szarpią mnie żądze bogactwa, rozkoszy i władzy lub sławy. O to dbaj
najprzód dla siebie, do tego i drugim dopomagaj odpowiednio do twego
stanowiska i możności, a Bóg cię hojnie wynagrodzi.

\(9\) «Błogosławieni, którzy cierpią prześladowanie dla sprawiedliwości,
albowiem ich jest Królestwo niebieskie.» O jakże często ludzie
nierozsądni, gdy są niewinnie potwarzani i prześladowani, narzekają
i mówią: «żebym choć był winien, toby mi nie żal było cierpieć». Mylą
się w tem, bo oto Pan Jezus powiada, że tacy są «błogosławieni i ich
jest królestwo niebieskie,» dlatego właśnie, że niewinnie cierpią. Tak
cierpieli wszyscy męczennicy, wyznawcy, dziewice i wszyscy Święci,
których dziś uroczystość obchodzimy. Tak nade wszystko cierpiał sam
P. Jezus, tak cierpiała najbardziej ukochana przezeń Jego Matka. Ale też
za to są oni też najbłogosławieńsi. Oni i wtedy nawet, kiedy
to cierpieli, wiedzieli i czuli, że «ich jest królestwo niebieskie.» Tak
i nam nie inna do tego królestwa droga. Przez krzyż Chrystusów, przez
brzemię Jego lekkie i jarzmo wdzięczne, i my będziemy z Nim i ze
Świętymi Jego królować w niebie.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 02 XI – Dzień Zaduszny – Pierwsza Msza   
*1 klasy*   
*Szaty czarne*   
Obchód Dnia Zadusznego zainicjował w 998 r. św. Odylon (☩ 1048) - czwarty opat klasztoru benedyktyńskiego z Cluny (Francja). Praktykę tę początkowo przyjęły klasztory benedyktyńskie, ale wkrótce za ich przykładem poszły także inne zakony i diecezje. W XIII w. święto rozpowszechniło się na cały Kościół Zachodni. W wieku XIV zaczęto urządzać procesję na cmentarz do czterech stacji. Piąta stacja odbywała się już w kościele, po powrocie procesji z cmentarza. Przy stacjach odmawiano modlitwy za zmarłych i śpiewano pieśni żałobne. W Polsce tradycja Dnia Zadusznego zaczęła się tworzyć już w XII w., a z końcem wieku XV była znana w całym kraju. W 1915 r. papież Benedykt XV, na prośbę opata — prymasa benedyktynów zezwolił, aby tego dnia każdy kapłan mógł odprawić trzy Msze święte: w intencji poleconej przez wiernych, za wszystkich wiernych zmarłych i według intencji Ojca Świętego.   


### Introit  
*4 Ezd 2:34; 2:35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 64:2-3*   
Ciebie, Boże, przystoi wielbić hymnem na Syjonie; Tobie dopełnią ślubów w Jeruzalem; wysłuchaj mojej modlitwy: do Ciebie przyjdzie każdy człowiek.   
Wieczny odpoczynek racz im dać, Panie, a światłość wiekuista niechaj im świeci.[^2133]   


### Kolekta  
Boże, Stwórco i Odkupicielu wszystkich wiernych, udziel duszom zmarłych sług i służebnic Swoich odpuszczenia wszystkich grzechów: niech przez pobożne modły nasze dostąpią miłosierdzia, którego zawsze pragnęły:   
Który żyjesz.[^2134]   


### Lekcja  
Czytanie z Listu świętego Pawła Apostoła do Koryntian.   
*1 Kor 15:51-57*   
Bracia: Oto wam powiadam tajemnicę: Nie wszyscy wprawdzie zaśniemy, ale wszyscy będziemy przemienieni. Nagle, w oka mgnieniu, na odgłos trąby ostatecznej, albowiem zabrzmi trąba i umarli powstaną nieskażeni, a my będziemy przemienieni. Bo to, co skazitelne, musi przyoblec się w nieskazitelność i to, co śmiertelne, przyoblec się w nieśmiertelność. A gdy to, co śmiertelne, przyoblecze się w nieśmiertelność, tedy wypełni się słowo, które jest napisane: Pochłonęło śmierć zwycięstwo. Gdzież jest zwycięstwo twe, o śmierci? Gdzie jest, o śmierci, oścień twój? A ościeniem śmierci jest grzech, siłą zaś grzechu jest Prawo. A Bogu dzięki, że nam dał zwycięstwo przez Pana naszego Jezusa Chrystusa.[^2135]   


### Graduał  
*4 Ezdr 2:34-35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 111:7*   
V. W wiecznej pamięci będzie sprawiedliwy: nie będzie się lękał smutnej nowiny.   
   
*Tractus*   
Uwolnij, Panie, dusze wszystkich wiernych zmarłych od wszelkich więzów grzechowych.   
V. A przy pomocy Twojej łaski niechaj unikną strasznego wyroku zatracenia.   
V. I niech zażywają szczęścia wiecznej światłości.[^2136]   


### Sekwencja  
W gniewu dzień, w tę pomsty chwilę,   
Świat w popielnym legnie pyle:   
Zważ Dawida i Sybillę.   
   
Jakiż będzie płacz i łkanie,   
Gdy dzieł naszych sędzia stanie,   
Odpowiedzieć każąc za nie.   
   
Trąba groźnym zabrzmi tonem   
Nad grobami śpiących zgonem,   
Wszystkich stawi nas przed tronem.   
   
Śmierć z naturą się zadziwi,   
Gdy umarli wstaną żywi,   
Win brzemieniem nieszczęśliwi.   
   
Księgi się otworzą karty,   
Gdzie spis grzechów jest zawarty,   
Za co świat karania warty.   
   
Kiedy sędzia więc zasiędzie,   
Wszystko tajne jawnym będzie,   
Gniewu dłoń dosięże wszędzie.   
   
Cóż mam, nędzarz, ku obronie,   
Czyją pieczą się zasłonię,   
Gdy i święty zadrży w łonie?   
   
Panie w grozie swej bezmierny,   
Zbawisz z łaski lud Twój wierny,   
Zbaw mnie, zdroju miłosierny.   
   
Racz pamiętać, Jezu drogi,   
Żeś wziął dla mnie żywot srogi,   
Nie gub mnie w dzień straszny trwogi.   
   
Długoś szukał mnie znużony,   
Zbawił krzyżem umęczony,   
Niech ten trud nie będzie płony.   
   
Sędzio pomsty sprawiedliwy,   
Bądź mym grzechom litościwy,   
Zanim przyjdzie sąd straszliwy.   
   
Jęcząc, pomnąc win bezdroże,   
Wstydem me oblicze gorze,   
Szczędź mnie, błagam, Panie Boże.   
   
Ty coś Marii grzech wybaczył   
I wysłuchać łotra raczył,   
Nie pozwolisz, bym zrozpaczył.   
   
Choć niegodne me błaganie,   
Nie daj mi, dobroci Panie,   
W ognia wieczne wpaść otchłanie.   
   
Daj mi mieszkać w owiec gronie,   
Z dala kozłów, przy Twym tronie   
Postaw mnie po prawej stronie.   
   
Gdy uśmierzysz potępionych,   
Srogim żarom przeznaczonych,   
Weź mnie do błogosławionych.   
   
Błagam kornie bijąc czołem,   
Z sercem, co się zda popiołem,   
Wspomóż mnie nad śmierci dołem.   
   
O dniu jęku, o dniu szlochu,   
Kiedy z popielnego prochu   
Człowiek winny na sąd stanie.   
   
Oszczędź go, o dobry Boże,   
Jezu nasz, i w zgonu porze   
Daj mu wieczne spoczywanie.   
Amen.[^2137]   


### Ewangelia  
Ciąg dalszy ☩ Ewangelii świętej według Jana.   
*J 5:25-29*   
Onego czasu: Rzekł Jezus rzeszom żydowskim: Zaprawdę, zaprawdę powiadam wam, że zbliża się godzina, a nawet już nadeszła, gdy umarli usłyszą głos Syna Bożego, a który usłyszą, żyć będą. Jako bowiem Ojciec ma życie sam w sobie, tak dał i Synowi, aby miał życie w sobie samym. I dał władzę czynić sąd, bo Synem Człowieczym jest. Nie dziwcie się temu, bo nadchodzi godzina, w której wszyscy, co są w grobach, usłyszą głos Syna Bożego. I ci, którzy dobrze czynili, wyjdą na zmartwychwstanie życia, a którzy źle czynili, na zmartwychwstanie sądu.[^2138]   


### Antyfona na Ofiarowanie  
Panie Jezu Chryste, Królu chwały, zachowaj dusze wszystkich wiernych zmarłych od kar piekielnych i głębokiej czeluści. Wybaw je z lwiej paszczęki, niech ich nie pochłonie piekło, niech nie wpadają w ciemności. Lecz chorąży święty Michał niech je stawi w światłości świętej:   
* Którą niegdyś obiecałeś Abrahamowi i jego potomstwu.   
V. Składamy Ci, Panie, ofiary i modły pochwalne, a Ty je przyjmij za te dusze, które dzisiaj wspominamy. Spraw, o Panie, niech przejdą ze śmierci do życia.   
* Które niegdyś obiecałeś Abrahamowi i jego potomstwu.[^2139]   


### Sekreta  
Panie, wejrzyj łaskawie na ofiary, które Ci składamy za dusze sług i służebnic Twoich, i obdarz nagrodą tych, którym dałeś zasługę wiary chrześcijańskiej. Przez Pana naszego Jezusa Chrystusa, Syna Twojego, który z Tobą żyje i króluje, w jedności Ducha Świętego, Bóg przez wszystkie wieki wieków. Amen.   
Przez Pana.[^2140]   


### Prefacja  
*Prefacja o Zmarłych*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże, przez Chrystusa, Pana naszego.   
W Nim to zabłysła dla nas nadzieja chwalebnego zmartwychwstania, tak że ci, których zasmuca nieunikniona konieczność śmierci, znajdują pociechę w obietnicy przyszłej nieśmiertelności. Albowiem życie Twych wiernych, o Panie, odmienia się, ale się nie kończy i po rozpadnięciu się domu tego ziemskiego pobytu przygotowane jest dla nich w niebie wieczne mieszkanie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2141]   


### Antyfona na Komunię  
*4 Ezdr 2:35; 2:34*   
Światłość wiekuista niechaj im świeci, o Panie:   
* Wśród Świętych Twoich na wieki, bo jesteś pełen dobroci.   
V. Wieczny odpoczynek racz im dać, Panie, a światłość wiekuista niechaj im świeci.   
* Wśród świętych Twoich na wieki, bo jesteś pełen dobroci.[^2142]   


### Pokomunia  
Prosimy Cię, Panie, niech pokorna modlitwa pomocną będzie duszom sług i służebnic Twoich; racz je oczyścić z wszelkich grzechów i dopuścić do udziału w owocach Twojego odkupienia:   
Który żyjesz.[^2143]   
■


## 02 XI – Dzień Zaduszny – Druga Msza   
*1 klasy*   
*Szaty czarne*   


### Introit  
*4 Ezd 2:34; 2:35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 64:2-3*   
Ciebie, Boże, przystoi wielbić hymnem na Syjonie; Tobie dopełnią ślubów w Jeruzalem; wysłuchaj mojej modlitwy: do Ciebie przyjdzie każdy człowiek.   
Wieczny odpoczynek racz im dać, Panie, a światłość wiekuista niechaj im świeci.[^2144]   


### Kolekta  
Boże, Panie miłosierny, daj duszom sług i służebnic Twoich miejsce ochłody, błogosławiony pokój i jasną światłość.   
Przez Pana.[^2145]   


### Lekcja  
Czytanie z Księgi Machabejskiej.   
*2 Mch 12:43-46*   
W one dni: Bardzo dzielny mąż Judas, zarządziwszy składkę, posłał dwanaście tysięcy drachm srebra do Jeruzalem, aby złożono ofiarę za grzechy zmarłych, dobrze i pobożnie o zmartwychwstaniu myśląc (bo gdyby się nie spodziewał, że oni pobici zmartwychwstaną, zdawałoby się rzeczą niepotrzebną i próżną modlić się za umarłych) i ponieważ uważał, że ci, którzy pobożnie zasnęli, bardzo dobrą łaskę mieli zachowaną. A tak święta i zbawienna jest myśl modlić się za umarłych, aby byli od grzechów rozwiązani.[^2146]   


### Graduał  
*4 Ezdr 2:34-35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 111:7*   
V. W wiecznej pamięci będzie sprawiedliwy: nie będzie się lękał smutnej nowiny.   
   
*Tractus*   
Uwolnij, Panie, dusze wszystkich wiernych zmarłych od wszelkich więzów grzechowych.   
V. A przy pomocy Twojej łaski niechaj unikną strasznego wyroku zatracenia.   
V. I niech zażywają szczęścia wiecznej światłości.[^2147]   


### Sekwencja  
W gniewu dzień, w tę pomsty chwilę,   
Świat w popielnym legnie pyle:   
Zważ Dawida i Sybillę.   
   
Jakiż będzie płacz i łkanie,   
Gdy dzieł naszych sędzia stanie,   
Odpowiedzieć każąc za nie.   
   
Trąba groźnym zabrzmi tonem   
Nad grobami śpiących zgonem,   
Wszystkich stawi nas przed tronem.   
   
Śmierć z naturą się zadziwi,   
Gdy umarli wstaną żywi,   
Win brzemieniem nieszczęśliwi.   
   
Księgi się otworzą karty,   
Gdzie spis grzechów jest zawarty,   
Za co świat karania warty.   
   
Kiedy sędzia więc zasiędzie,   
Wszystko tajne jawnym będzie,   
Gniewu dłoń dosięże wszędzie.   
   
Cóż mam, nędzarz, ku obronie,   
Czyją pieczą się zasłonię,   
Gdy i święty zadrży w łonie?   
   
Panie w grozie swej bezmierny,   
Zbawisz z łaski lud Twój wierny,   
Zbaw mnie, zdroju miłosierny.   
   
Racz pamiętać, Jezu drogi,   
Żeś wziął dla mnie żywot srogi,   
Nie gub mnie w dzień straszny trwogi.   
   
Długoś szukał mnie znużony,   
Zbawił krzyżem umęczony,   
Niech ten trud nie będzie płony.   
   
Sędzio pomsty sprawiedliwy,   
Bądź mym grzechom litościwy,   
Zanim przyjdzie sąd straszliwy.   
   
Jęcząc, pomnąc win bezdroże,   
Wstydem me oblicze gorze,   
Szczędź mnie, błagam, Panie Boże.   
   
Ty coś Marii grzech wybaczył   
I wysłuchać łotra raczył,   
Nie pozwolisz, bym zrozpaczył.   
   
Choć niegodne me błaganie,   
Nie daj mi, dobroci Panie,   
W ognia wieczne wpaść otchłanie.   
   
Daj mi mieszkać w owiec gronie,   
Z dala kozłów, przy Twym tronie   
Postaw mnie po prawej stronie.   
   
Gdy uśmierzysz potępionych,   
Srogim żarom przeznaczonych,   
Weź mnie do błogosławionych.   
   
Błagam kornie bijąc czołem,   
Z sercem, co się zda popiołem,   
Wspomóż mnie nad śmierci dołem.   
   
O dniu jęku, o dniu szlochu,   
Kiedy z popielnego prochu   
Człowiek winny na sąd stanie.   
   
Oszczędź go, o dobry Boże,   
Jezu nasz, i w zgonu porze   
Daj mu wieczne spoczywanie.   
Amen.[^2148]   


### Ewangelia  
Ciąg dalszy ☩ Ewangelii świętej według Jana.   
*J 6:37-40*   
Onego czasu: Rzekł Jezus rzeszom żydowskim: «Wszystko, cokolwiek daje mi Ojciec, przyjdzie do mnie, a tego, który do mnie przychodzi, nie wyrzucę precz. Bo zstąpiłem z nieba, nie żebym czynił wolę moją, ale wolę Tego, który mię posłał.   
A to jest wolą Ojca, który mię posłał, abym nic nie stracił z tego, co mi dał, ale żebym to wskrzesił w dzień ostateczny. To jest bowiem wolą Ojca mego, który mię posłał, aby każdy, kto spogląda na Syna i wierzy weń, miał życie wieczne, a ja go wskrzeszę w dniu ostatecznym».[^2149]   


### Antyfona na Ofiarowanie  
Panie Jezu Chryste, Królu chwały, zachowaj dusze wszystkich wiernych zmarłych od kar piekielnych i głębokiej czeluści. Wybaw je z lwiej paszczęki, niech ich nie pochłonie piekło, niech nie wpadają w ciemności. Lecz chorąży święty Michał niech je stawi w światłości świętej:   
* Którą niegdyś obiecałeś Abrahamowi i jego potomstwu.   
V. Składamy Ci, Panie, ofiary i modły pochwalne, a Ty je przyjmij za te dusze, które dzisiaj wspominamy. Spraw, o Panie, niech przejdą ze śmierci do życia.   
* Które niegdyś obiecałeś Abrahamowi i jego potomstwu.[^2150]   


### Sekreta  
Panie, wysłuchaj łaskawie próśb naszych za dusze sług i służebnic Twoich, za które składamy Tobie ofiarę uwielbienia, i racz je dopuścić do społeczności z Twoimi świętymi.   
Przez Pana.[^2151]   


### Prefacja  
*Prefacja o Zmarłych*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże, przez Chrystusa, Pana naszego.   
W Nim to zabłysła dla nas nadzieja chwalebnego zmartwychwstania, tak że ci, których zasmuca nieunikniona konieczność śmierci, znajdują pociechę w obietnicy przyszłej nieśmiertelności. Albowiem życie Twych wiernych, o Panie, odmienia się, ale się nie kończy i po rozpadnięciu się domu tego ziemskiego pobytu przygotowane jest dla nich w niebie wieczne mieszkanie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2152]   


### Antyfona na Komunię  
*4 Ezdr 2:35; 2:34*   
Światłość wiekuista niechaj im świeci, o Panie:   
* Wśród Świętych Twoich na wieki, bo jesteś pełen dobroci.   
V. Wieczny odpoczynek racz im dać, Panie, a światłość wiekuista niechaj im świeci.   
* Wśród świętych Twoich na wieki, bo jesteś pełen dobroci.[^2153]   


### Pokomunia  
Spraw, prosimy Cię, Panie, aby dusze sług i służebnic Twoich, oczyszczone przez tę ofiarę, otrzymały przebaczenie i wieczny odpoczynek.   
Przez Pana.[^2154]   
■


## 02 XI – Dzień Zaduszny – Trzecia Msza   
*1 klasy*   
*Szaty czarne*   


### Introit  
*4 Ezd 2:34; 2:35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 64:2-3*   
Ciebie, Boże, przystoi wielbić hymnem na Syjonie; Tobie dopełnią ślubów w Jeruzalem; wysłuchaj mojej modlitwy: do Ciebie przyjdzie każdy człowiek.   
Wieczny odpoczynek racz im dać, Panie, a światłość wiekuista niechaj im świeci.[^2155]   


### Kolekta  
Boże, dawco przebaczenia i miłośniku zbawienia ludzkiego, prosimy Twą dobroć: spraw, by dusze sług i służebnic Twoich, które zeszły z tego świata, za przyczyną Najświętszej Maryi zawsze Dziewicy i wszystkich Świętych Twoich osiągnęły udział w wiecznej szczęśliwości.   
Przez Pana.[^2156]   


### Lekcja  
Czytanie z Księgi Apokalipsy świętego Jana Apostoła.   
*Ap 14:13*   
W one dni: Usłyszałem głos z nieba mówiący do mnie: Napisz, błogosławieni umarli, którzy umierają w Panu. Odtąd już, mówi Duch, niech odpoczywają od prac swoich, albowiem uczynki ich idą za nimi.[^2157]   


### Graduał  
*4 Ezdr 2:34-35*   
Wieczny odpoczynek racz im dać, Panie, a światłość wiekuista niechaj im świeci.   
*Ps 111:7*   
V. W wiecznej pamięci będzie sprawiedliwy: nie będzie się lękał smutnej nowiny.   
   
*Tractus*   
Uwolnij, Panie, dusze wszystkich wiernych zmarłych od wszelkich więzów grzechowych.   
V. A przy pomocy Twojej łaski niechaj unikną strasznego wyroku zatracenia.   
V. I niech zażywają szczęścia wiecznej światłości.[^2158]   


### Sekwencja  
W gniewu dzień, w tę pomsty chwilę,   
Świat w popielnym legnie pyle:   
Zważ Dawida i Sybillę.   
   
Jakiż będzie płacz i łkanie,   
Gdy dzieł naszych sędzia stanie,   
Odpowiedzieć każąc za nie.   
   
Trąba groźnym zabrzmi tonem   
Nad grobami śpiących zgonem,   
Wszystkich stawi nas przed tronem.   
   
Śmierć z naturą się zadziwi,   
Gdy umarli wstaną żywi,   
Win brzemieniem nieszczęśliwi.   
   
Księgi się otworzą karty,   
Gdzie spis grzechów jest zawarty,   
Za co świat karania warty.   
   
Kiedy sędzia więc zasiędzie,   
Wszystko tajne jawnym będzie,   
Gniewu dłoń dosięże wszędzie.   
   
Cóż mam, nędzarz, ku obronie,   
Czyją pieczą się zasłonię,   
Gdy i święty zadrży w łonie?   
   
Panie w grozie swej bezmierny,   
Zbawisz z łaski lud Twój wierny,   
Zbaw mnie, zdroju miłosierny.   
   
Racz pamiętać, Jezu drogi,   
Żeś wziął dla mnie żywot srogi,   
Nie gub mnie w dzień straszny trwogi.   
   
Długoś szukał mnie znużony,   
Zbawił krzyżem umęczony,   
Niech ten trud nie będzie płony.   
   
Sędzio pomsty sprawiedliwy,   
Bądź mym grzechom litościwy,   
Zanim przyjdzie sąd straszliwy.   
   
Jęcząc, pomnąc win bezdroże,   
Wstydem me oblicze gorze,   
Szczędź mnie, błagam, Panie Boże.   
   
Ty coś Marii grzech wybaczył   
I wysłuchać łotra raczył,   
Nie pozwolisz, bym zrozpaczył.   
   
Choć niegodne me błaganie,   
Nie daj mi, dobroci Panie,   
W ognia wieczne wpaść otchłanie.   
   
Daj mi mieszkać w owiec gronie,   
Z dala kozłów, przy Twym tronie   
Postaw mnie po prawej stronie.   
   
Gdy uśmierzysz potępionych,   
Srogim żarom przeznaczonych,   
Weź mnie do błogosławionych.   
   
Błagam kornie bijąc czołem,   
Z sercem, co się zda popiołem,   
Wspomóż mnie nad śmierci dołem.   
   
O dniu jęku, o dniu szlochu,   
Kiedy z popielnego prochu   
Człowiek winny na sąd stanie.   
   
Oszczędź go, o dobry Boże,   
Jezu nasz, i w zgonu porze   
Daj mu wieczne spoczywanie.   
Amen.[^2159]   


### Ewangelia  
Ciąg dalszy ☩ Ewangelii świętej według Jana.   
*J 6:51-55*   
Onego czasu: Rzekł Jezus rzeszom żydowskim: «Jam jest chleb żywy, który z nieba zstąpił; jeśliby kto pożywał tego chleba, żyć będzie na wieki, a chlebem, który ja mu dam, jest ciało moje na życie świata».   
Sprzeczali się tedy żydzi między sobą, mówiąc: «Jakże może On nam dać ciało swoje na pokarm?»   
Rzekł im przeto Jezus: «Zaprawdę, zaprawdę powiadam wam: Jeślibyście nie pożywali ciała Syna Człowieczego i nie pili krwi Jego, nie będziecie mieć życia w sobie. Kto pożywa ciało moje, i pije moją krew, ma życie wieczne, a ja go wskrzeszę w dniu ostatecznym».[^2160]   


### Antyfona na Ofiarowanie  
Panie Jezu Chryste, Królu chwały, zachowaj dusze wszystkich wiernych zmarłych od kar piekielnych i głębokiej czeluści. Wybaw je z lwiej paszczęki, niech ich nie pochłonie piekło, niech nie wpadają w ciemności. Lecz chorąży święty Michał niech je stawi w światłości świętej:   
* Którą niegdyś obiecałeś Abrahamowi i jego potomstwu.   
V. Składamy Ci, Panie, ofiary i modły pochwalne, a Ty je przyjmij za te dusze, które dzisiaj wspominamy. Spraw, o Panie, niech przejdą ze śmierci do życia.   
* Które niegdyś obiecałeś Abrahamowi i jego potomstwu.[^2161]   


### Sekreta  
Boże, którego miłosierdzie nie ma granic, przyjmij łaskawie pokorne błagania nasze i przez ten zbawienny Sakrament udziel odpuszczenia wszystkich grzechów duszom wszystkich wiernych zmarłych, którym dałeś wyznawać święte imię Twoje.   
Przez Pana.[^2162]   


### Prefacja  
*Prefacja o Zmarłych*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże, przez Chrystusa, Pana naszego.   
W Nim to zabłysła dla nas nadzieja chwalebnego zmartwychwstania, tak że ci, których zasmuca nieunikniona konieczność śmierci, znajdują pociechę w obietnicy przyszłej nieśmiertelności. Albowiem życie Twych wiernych, o Panie, odmienia się, ale się nie kończy i po rozpadnięciu się domu tego ziemskiego pobytu przygotowane jest dla nich w niebie wieczne mieszkanie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2163]   


### Antyfona na Komunię  
*4 Ezdr 2:35; 2:34*   
Światłość wiekuista niechaj im świeci, o Panie:   
* Wśród Świętych Twoich na wieki, bo jesteś pełen dobroci.   
V. Wieczny odpoczynek racz im dać, Panie, a światłość wiekuista niechaj im świeci.   
* Wśród świętych Twoich na wieki, bo jesteś pełen dobroci.[^2164]   


### Pokomunia  
Wszechmogący i miłosierny Boże, spraw, aby dusze sług i służebnic Twoich, za które złożyliśmy majestatowi Twemu tę ofiarę uwielbienia, oczyszczone mocą tego Sakramentu ze wszystkich grzechów, otrzymały z miłosierdzia Twego szczęście w światłości wiekuistej.   
Przez Pana.[^2165]   
■


## 09 XI – Rocznica Konsekracji Bazyliki Najświętszego Zbawiciela na Lateranie   
*2 klasy*   
*Szaty białe*   
Gdy po trzech wiekach prześladowania Kościół odzyskał wolność, cesarz Konstantyn Wielki ofiarował Kościołowi starożytny pałac Lateranów i wzniósł przy nim bazylikę ku czci Zbawiciela, którą papież, św. Sylwester, uroczyście konsekrował 9 listopada 324 roku. Ponieważ przy Bazylice tej wzniesiono baptysterium poświęcone św. Janowi Chrzcicielowi, stał się on drugim patronem bazyliki. Przy bazylice lateraneńskiej koncentrowało się życie Kościoła przez tysiąc lat. Odbyło się tam wiele synodów rzymskich i pięć soborów powszechnych. Chociaż papieże przenieśli się do Watykanu, bazylika na Lateranie pozostaje katedrą Rzymu, matką i głową wszystkich kościołów świata.   


### Introit  
*Rdz 28:17*   
Bojaźnią przejmuje to miejsce: tu jest dom Boży i brama niebios, i zwać się będzie mieszkaniem Boga.   
*Ps 83:2-3*   
Jak miłe są przybytki Twoje, Panie Zastępów; dusza moja wzdycha i tęskni do świątyni Pana.   
Chwała Ojcu.   
Bojaźnią przejmuje to miejsce: tu jest dom Boży i brama niebios, i zwać się będzie mieszkaniem Boga.[^2166]   


### Kolekta  
Boże, który co roku pozwalasz nam obchodzić dzień konsekracji Twojej świątyni i uczestniczyć w świętych obrzędach, wysłuchaj próśb swojego ludu i daj wszystkim modlącym się w tym kościele radość z otrzymania Twoich darów.   
Przez Pana.[^2167]   


*Wspomnienie św. Teodora*   
Boże, który przez wzgląd na chwalebną śmierć świętego Twego Męczennika Teodora otaczasz nas Swoją opieką, spraw, abyśmy czynili postępy naśladując go i doznawali wsparcia przez jego modlitwę.   
Przez Pana.[^2168]   


### Lekcja  
Czytanie z Księgi Apokalipsy świętego Jana Apostoła.   
*Ap 21:2-5*   
*Kościół materialny jest obrazem «Jeruzalem niebieskiego», wiekuistego zjednoczenia ludzi z Bogiem.*   
W one dni: Ujrzałem święte miasto, Jeruzalem nowe, zstępujące z nieba od Boga, gotowe jak oblubienica strojna dla męża swego. I usłyszałem z tronu głos donośny, mówiący: «Oto przybytek Boga z ludźmi i zamieszka z nimi. Oni będą ludem Jego, a sam Bóg z nimi będzie ich Bogiem. I otrze Bóg wszelką łzę z oczu ich, a śmierci już nie będzie ani smutku, ani wołania, ani bólu już nie będzie, bo dawne rzeczy przeminęły. I rzekł Ten, który siedział na tronie: «Oto wszystko nowym czynię».[^2169]   


### Graduał  
Bóg uczynił z tego miejsca bez skazy bezcenny znak swojej obecności.   
V. Boże, którego otacza chór aniołów, wysłuchaj prośby sług Swoich. Alleluja, alleluja.   
*Ps 137:2*   
Upadnę na twarz w Twoim świętym przybytku i będę sławił Twe imię. Alleluja.[^2170]   


### Ewangelia  
Ciąg dalszy ☩ Ewangelii świętej według Łukasza.   
*Łk 19:1-10*   
Onego czasu: Jezus przechodził przez Jerycho. I oto mąż imieniem Zacheusz, który był zwierzchnikiem celników i bogaczem, usiłował zobaczyć Jezusa, kim by On był, a nie mógł z powodu rzeszy: był bowiem małego wzrostu. I pobiegł naprzód, wspiął się na drzewo sykomory, aby Go ujrzeć, bo tamtędy miał przechodzić. A gdy Jezus przybył na miejsce i spojrzał wzwyż, ujrzał go i rzekł do niego: «Zacheuszu, zejdź zaraz, dziś bowiem muszę stanąć w domu twoim». I zszedł spiesznie, a przyjął Go z radością. A wszyscy widząc to, szemrali mówiąc, że zatrzymał się u człowieka grzesznego. Zacheusz wszakże stanąwszy, rzekł do Pana: «Panie, oto połowę dóbr moich rozdam ubogim, a jeślim kogo skrzywdził, zwracam w czwórnasób». Rzekł mu Jezus: «Dzisiaj domowi temu stało się zbawienie, gdyż i on jest synem Abrahama. Syn Człowieczy bowiem przyszedł szukać i zbawiać, co było zginęło».[^2171]   


### Antyfona na Ofiarowanie  
*1 Krn 29:17-18*   
*Modlitwa Dawida, który przygotował budowę pierwszej świątyni w Jerozolimie.*   
Panie Boże, w szczerości mego serca ochotnie ofiarowałem Ci wszystko; widziałem również lud Twój zebrany z wielkim weselem; Boże Izraela, zachowaj jego dobrą wolę, alleluja.[^2172]   


### Sekreta  
Prosimy Cię Panie, wysłuchaj modlitwy nasze (abyśmy wszyscy zebrani w tej świątyni, której rocznicę konsekracji obchodzimy, podobali się Tobie przez zupełne i doskonałe oddanie duszy i ciała), a gdy Ci składamy te dary doczesne, spraw, byśmy doszli do wiecznej nagrody.   
Przez Pana.[^2173]   


*Wspomnienie św. Teodora*   
Prosimy Cię, Panie, przyjmij modlitwy wiernych i ofiary przez nich złożone, a nabożne sprawowanie służby Twojej niech za wstawiennictwem Twego Męczennika, świętego Teodora, doprowadzi nas do chwały wiecznej.   
Przez Pana.[^2174]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^2175]   


### Antyfona na Komunię  
*Mt 21:13*   
Dom mój będzie nazwany domem modlitwy, mówi Pan. Każdy, kto w nim prosi otrzymuje; a kto szuka, znajduje; a kołaczącemu będzie otworzone.[^2176]   


### Pokomunia  
Boże, Ty z żywych i wybranych kamieni przygotowujesz Swemu majestatowi wiekuisty przybytek; wspomóż lud Twój, który kornie Cię błaga, aby materialne pomnożenie budowli Twego Kościoła przyczyniło się do wzrostu duchowego.   
Przez Pana.[^2177]   


*Wspomnienie św. Teodora*   
Prosimy Cię, Panie, za wstawiennictwem świętego Teodora, Twego Męczennika, daj nam przyjąć czystą duszą to, co spożyliśmy ustami.   
Przez Pana.[^2178]   
■


## 13 XI – Św. Stanisława Kostki, Wyznawcy   
*2 klasy*   
*Szaty białe*   
*W Polsce*   
Św. Stanisław Kostka urodził się w Rostkowie 28 października 1550 roku jako drugi syn kasztelana zakroczymskiego. Od dzieciństwa odznaczał się nabożeństwem do Najświętszego Sakramentu i do Matki Bożej. Razem z bratem został wysłany do szkół jezuickich w Wiedniu. Gdy ciężko zachorował w domu luteranina Kimberkera, który nie chciał dopuścić kapłana, otrzymał Komunię świętą z ręki Anioła (sekreta). Miał również widzenie Matki Bożej, która poleciła mu wstąpić do zakonu Jezuitów. Ponieważ nie mógł liczyć na pozwolenie rodziców, w przebraniu uciekł z Wiednia, pieszo dotarł do Dylingi w Bawarii i zgłosił się u św. Piotra Kanizjusza. Święty ten wysłał go do Rzymu, gdzie św. Franciszek Borgiasz przyjął Stanisława do nowicjatu. W nowicjacie Stanisław budował całe otoczenie wzorowym życiem. Trawiony ogniem miłości Bożej wyprosił sobie śmierć w święto Wniebowzięcia Najświętszej Maryi Panny 1568 roku. Relikwie jego spoczywają w Rzymie w Kościele św. Andrzeja na Кwirуnale. Św. Stanisław jest drugorzędnym patronem Polski.   


### Introit  
*Mdr 4:13-14*   
Stawszy się w krótkim czasie doskonałym, wypełnił czasów wiele. Podobała się bowiem Bogu dusza jego; dlatego pośpieszył, by wyprowadzić go z pośrodka nieprawości.   
*Ps 112:1*   
Chwalcie, o dzieci, Pana, chwalcie imię Pańskie.   
Chwała Ojcu.   
Stawszy się w krótkim czasie doskonałym, wypełnił czasów wiele. Podobała się bowiem Bogu dusza jego; dlatego pośpieszył, by wyprowadzić go z pośrodka nieprawości.[^2179]   


### Kolekta  
Boże, któryś wśród wielu cudów Swej mądrości udzielił łaski dojrzałej świętości nawet w wieku młodzieńczym, spraw, prosimy Cię, abyśmy za przykładem św. Stanisława gorliwie przez pracę czas wyzyskując, skwapliwie zdążali do wiekuistego pokoju.   
Przez Pana.[^2180]   


### Lekcja  
Czytanie z Księgi Mądrości.   
*Mdr 4:7-18*   
Sprawiedliwy, jeśli umrze przedwcześnie, dozna ochłody. Czcigodna bowiem starość nie jest ta, która trwa długo lub odmierzana jest liczbą lat. Za siwiznę uchodzi rozum człowieka, a za wiek sędziwy – życie nieskalane. Umiłowany Bogu się spodobał, a żyjąc pośród grzeszników, został zabrany. Wyrwany został, by złość nie odmieniła jego umysłu albo ułuda nie oszukała jego duszy. Urok bowiem marności zaciemnia dobro, a niestałość pożądania powoduje upadek duszy niewinnej. Stawszy się w krótkim czasie doskonałym, wypełnił czasów wiele. Podobała się bowiem Bogu dusza jego; dlatego pośpieszył, by wyprowadzić go z pośrodka nieprawości. Ludzie zaś widzą to, nie rozumiejąc ani rozważając w swym sercu, że łaska Boża i miłosierdzie jest ze świętymi Jego i troszczy się o swych wybranych. Sprawiedliwy zmarły oskarża żyjących bezbożnych, a młodość prędzej zakończona – długie życie niezbożnego.[^2181]   


### Graduał  
*Ps 20:3-4*   
Spełniłeś pragnienie jego serca, prośbie ust jego nie odmówiłeś.   
V. Uprzedziłeś go hojnym błogosławieństwem. Alleluja, alleluja.   
*Ps 118:152*   
Od początku wiedziałem o Twych przykazaniach, że je na wieki ustaliłeś. Alleluja.[^2182]   


### Ewangelia  
Ciąg dalszy ☩ Ewangelii świętej według Mateusza.   
*Mt 19:13-21*   
Onego czasu: Przywiedziono do Jezusa dzieci: aby włożył na nie ręce i modlił się. A uczniowie gromili je. Lecz Jezus rzekł im: «Dajcie dzieciom pokój, a nie wzbraniajcie im przychodzić do mnie: takich jest bowiem Królestwo Niebieskie». A włożywszy na nie ręce, odszedł stamtąd. A oto ktoś zbliżając się rzekł Mu: «Nauczycielu dobry, co mam czynić dobrego, aby osiągnąć życie wieczne?» A On mu rzekł: «Czemu mię pytasz o dobro? Jeden tylko Bóg jest dobry. A jeśli chcesz wnijść do żywota, zachowuj przykazania». Rzekł mu: «Które?» Jezus zaś powiedział: «Nie zabijaj, nie cudzołóż, nie kradnij, nie mów fałszywego świadectwa, czcij ojca twego i matkę twoją, a miłuj bliźniego twego jako siebie samego». Rzecze Mu młodzieniec: «Wszystkiegom tego strzegł od młodości mojej, czegoż brak mi jeszcze?» Powiedział mu Jezus: «Jeżeli chcesz być doskonałym, idź, sprzedaj wszystko, co masz, i rozdaj ubogim, a będziesz miał skarb w niebie; a przyjdź i pójdź za mną».[^2183]   


### Antyfona na Ofiarowanie  
*Ps 42:4*   
Przystąpię do ołtarza Bożego, do Boga, który radością napełnia młodość moją.[^2184]   


### Sekreta  
Prosimy Cię, Panie, niech nas uczyni godnymi Chleba anielskiego wstawiennictwo św. Stanisława, który zasłużył, by go ręce anielskie tym Chlebem posiliły.   
Przez Pana.[^2185]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^2186]   


### Antyfona na Komunię  
*Syr 15:3*   
Nakarmił go Pan Chlebem żywota i rozumienia, i napoił go wodą zbawiennej mądrości.[^2187]   


### Pokomunia  
Prosimy Cię, Panie, za wstawiennictwem św. Stanisława, Twojego Wyznawcy, aby Pokarm niebieski, któryśmy przyjęli, przyniósł nam życie; niech stanie się dla nas chlebem rozumienia, a napój wodą zbawiennej mądrości.   
Przez Pana.[^2188]   
■


## 30 XI – Św. Andrzeja, Apostoła   
*2 klasy*   
*Szaty czerwone*   
Uczniowie Jana Chrzciciela, Andrzej i Jan, pierwsi z Apostołów spotkali Chrystusa nad jeziorem. Niedługo potem Andrzej został powołany do grona uczniów Chrystusa razem ze swoim bratem Piotrem i obaj otrzymali zapowiedź, że staną się rybakami ludzi. Według tradycji św. Andrzej został ukrzyżowany w Achai. Na widok krzyża miał zawołać: „O, dobry krzyżu, od dawna upragniony, weź mnie od ludzi i zwróć mnie mojemu Mistrzowi”! Relikwie św. Andrzeja spoczywają w Amalfi.   


### Introit  
*Ps 138:17*   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.   
*Ps 138:1-2*   
Panie, Ty mnie przenikasz i znacz; Ty wiesz o moim spoczynku i o mym powstaniu   
Chwała Ojcu.   
Ogromnie zaszczyceni są w oczach moich przyjaciele Twoi, Boże; na zawsze jest utrwalone ich władanie.[^2189]   


### Kolekta  
Panie, pokornie błagamy Twój majestat, aby święty Andrzej, Apostoł, który był nauczycielem i przewodnikiem Twojego Kościoła, nieustannie wstawiał się za nami u Ciebie.   
Przez Pana.[^2190]   


### Lekcja  
Czytanie z Listu świętego Pawła Apostoła do Rzymian.   
*Rz 10:10-18*   
Bracia: Bo sercem przyjęta wiara prowadzi do usprawiedliwienia, a wyznawanie jej ustami - do zbawienia. Wszak mówi Pismo: Żaden, kto wierzy w Niego, nie będzie zawstydzony. Nie ma już różnicy między Żydem a Grekiem. Jeden jest bowiem Pan wszystkich. On to rozdziela swe bogactwa wszystkim, którzy Go wzywają. Albowiem każdy, kto wezwie imienia Pańskiego, będzie zbawiony. Jakże więc mieli wzywać Tego, w którego nie uwierzyli? Jakże mieli uwierzyć w Tego, którego nie słyszeli? Jakże mieli usłyszeć, gdy im nikt nie głosił? Jakże mogliby im głosić, jeśliby nie zostali posłani? Jak to jest napisane: Jak piękne stopy tych, którzy zwiastują dobrą nowinę! Ale nie wszyscy dali posłuch Ewangelii. Izajasz bowiem mówi: Panie, któż uwierzył temu, co od nas posłyszał? Przeto wiara rodzi się z tego, co się słyszy, tym zaś, co się słyszy, jest słowo Chrystusa. Pytam więc: czy może nie słyszeli? Ależ tak: Po całej ziemi rozszedł się ich głos, aż na krańce świata ich słowa.[^2191]   


### Graduał  
*Ps 44:17-18*   
Ustanowisz ich książętami po całej ziemi: głosić będą Twe imię, o Panie.   
V. Synowie twoi zajmą miejsce twoich ojców: dlatego po wiek wieków będą Cię sławić wszystkie ludy. Alleluja, alleluja.   
V. Andrzej był miły Panu jak wonna ofiara. Alleluja.[^2192]   


### Ewangelia  
Ciąg dalszy ☩ Ewangelii świętej według Mateusza.   
*Mt 4:18-22*   
Gdy (Jezus) przechodził obok Jeziora Galilejskiego, ujrzał dwóch braci: Szymona, zwanego Piotrem, i brata jego, Andrzeja, jak zarzucali sieć w jezioro; byli bowiem rybakami. I rzekł do nich: «Pójdźcie za Mną, a uczynię was rybakami ludzi». Oni natychmiast zostawili sieci i poszli za Nim. A gdy poszedł stamtąd dalej, ujrzał innych dwóch braci: Jakuba, syna Zebedeusza, i brata jego, Jana, jak z ojcem swym Zebedeuszem naprawiali w łodzi swe sieci. Ich też powołał. A oni natychmiast zostawili łódź i ojca i poszli za Nim.[^2193]   


### Antyfona na Ofiarowanie  
*Ps 138:17*   
Ogromnie zaszczyceni są w oczach moich przyjaciele Twoi, Boże: na zawsze jest utrwalone ich władanie.[^2194]   


### Sekreta  
Prosimy Cię, Panie, niech modlitwa św. Andrzeja, Apostoła, poleci Tobie naszą ofiarę, aby uroczyście składana ku jego chwale, została przyjęta przez jego zasługi.   
Przez Pana.[^2195]   


### Prefacja  
*Prefacja o Apostołach*   
Zaprawdę godne to i sprawiedliwe, słuszne i zbawienne błagać Cię pokornie, Panie, Pasterzu wiekuisty, abyś nie opuszczał swojej owczarni, lecz przez świętych Apostołów swoich otaczał ją ciągłą opieką. Niech ci zwierzchnicy nią kierują, którym jako namiestnikom swojego dzieła zleciłeś władzę pasterską.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^2196]   


### Antyfona na Komunię  
*Mt 4:19-20*   
Pójdźcie za mną, a sprawię, że staniecie się rybakami ludzi. A oni natychmiast opuściwszy sieci poszli za Panem.[^2197]   


### Pokomunia  
Ciesząc się z uroczystości św. Andrzeja, Apostoła, przyjęliśmy, Panie, Boski Sakrament; prosimy, aby pomnożył on chwałę Twoich Świętych, a nam przyniósł przebaczenie.   
Przez Pana.[^2198]   
■


## 2 – Msza na święta N. M. P. – Salve, Sancta Parens   
Msza przeznaczona na mniejsze święta Najświętszej Maryi Panny wysławia Jej Boże Macierzyństwo opromienione blaskiem dziewictwa.   


### Introit  
*Seduliusz*   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.   
*Ps 44:2*   
Z mego serca płynie piękne słowo; pieśń moją śpiewam dla Króla.   
Chwała Ojcu.   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.[^2199]   


### Kolekta  
Prosimy Cię, Panie, Boże, dozwól nam, sługom Swoim, cieszyć się trwałym zdrowiem duszy i ciała, a za przyczyną Najświętszej Maryi, zawsze Dziewicy, racz nas uwolnić od doczesnych utrapień i obdarzyć wieczną radością.   
Przez Pana.[^2200]   


### Lekcja  
Czytanie z Księgi Syracydesa.   
*Syr 24:14-16*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała wyjątkową rolę w Kościele.*   
Od początku i przed wiekami jestem stworzona i aż do przyszłego wieku istnieć nie przestanę, a w świętym mieszkaniu Mu posługiwałam. I tak na Syjonie jestem utwierdzona, i w świętym mieście podobnie spoczęłam, a w Jeruzalem moje panowanie. I w narodzie czcigodnym zapuściłam korzenie, i w dziale Boga mego dziedzictwo jego, a przebywanie moje w zgromadzeniu świętych.[^2201]   


### Graduał  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem. Alleluja, alleluja.   
V. Po porodzeniu, Dziewico, pozostałaś nienaruszona; Bogarodzico, przyczyń się za nami. Alleluja.[^2202]   


### Traktus  
*Wyznając, że Maryja jest Matką Boga, Kościół stwierdza wbrew heretykom, że Chrystus jest prawdziwym Bogiem i prawdziwym człowiekiem.*   
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem.   
Raduj się, Maryjo Panno: wszystkie herezje sama pokonałaś.   
V. Ty, co uwierzyłaś słowom Archanioła Gabriela.   
V. Jako Dziewica zrodziłaś Boga-Człowieka, a porodziwszy, Panno, pozostałaś nienaruszoną.   
V. Bogarodzico, przyczyń się za nami.   


### Alleluja Wielkanocne  
Alleluja, alleluja.   
*Lb 17:8*   
Zakwitła różczka Jessego: Dziewica zrodziła Boga-Człowieka. Bóg światu przywrócił pokój, jednocząc w sobie to co najniższe z najwyższym. Alleluja.   
*Łk 1:28*   
Zdrowaś Maryjo, łaski pełna, Pan z Tobą, błogosławionaś Ty między niewiastami. Alleluja.   


### Ewangelia  
Ciąg dalszy ☩ Ewangelii świętej według Łukasza.   
*Łk 11:27-28*   
Onego czasu: Gdy Jezus mówił do rzesz, pewna niewiasta z tłumu donośnym głosem rzekła do Niego: «Błogosławione łono, które Cię nosiło, i piersi, któreś ssał». A On rzekł: «Raczej ci są błogosławieni, którzy słuchają słowa Bożego i strzegą go».[^2203]   


### Antyfona na Ofiarowanie  
*Łk 1:28 1:42*   
Zdrowaś, Maryjo, łaski pełna, Pan z Tobą, błogosławionaś Ty między niewiastami i błogosławiony owoc żywota Twojego.[^2204]   


### Sekreta  
Panie, niech z Twego zmiłowania, a za przyczyną błogosławionej Maryi zawsze Dziewicy, ofiara ta wyjedna nam wieczne i doczesne szczęście oraz pokój.   
Przez Pana.[^2205]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2206]   


### Antyfona na Komunię  
*W Komunii świętej przyjmujemy Syna Bożego i Syna Maryi.*   
Błogosławione wnętrzności Maryi Panny, które nosiły Syna Ojca Przedwiecznego.[^2207]   


### Pokomunia  
Przyjąwszy zasiłek naszego zbawienia, prosimy Cię, Panie, daj, by nas nieustannie chroniła opieka błogosławionej Maryi zawsze Dziewicy, na której cześć złożyliśmy tę ofiarę.   
Przez Pana.[^2208]   
■


## Msza na święta N. M. P. – Rorate   
*Szaty białe*   
*Adwent*   
Aby serca wiernych przejąć uczuciem tęsknoty za Zbawcą świata, Kościół zapełnia wyrazami tego uczucia wszystkie modlitwy i śpiewy kościelne w adwencie. Szczególniej wyraża to uczucie msza poranna na cześć Najświętszej Panny Maryi, przez cały adwent odprawiana przed świtem, a nazywana od początkowych słów introitu roratna albo Roraty („Rorate, coeli …”, co znaczy: „Spuśćcie niebiosa rosę …”). Ciemność panująca w kościele w czasie odprawiania tej Mszy św. przypomina ciemności niewiary, w których byli pogrążeni ludzie przed przyjściem Zbawiciela. Na ołtarzu pali się pod czas rorat, odmiennie od zwykłej parzystej liczby, 7 świec, co przypomina świecznik siedmioramienny przed arką przymierza, a zatem cały Stary Zakon. Najwyższa w środku jest wyobrażeniem Najświętszej Panny, która, przyobiecana w raju a przepowiedziana przez proroków, poprzedziła jak jutrzenka wschód Słońca sprawiedliwości - Chrystusa Pana.   
   
Ta Msza roratna, sięgająca początkiem XII. w., odprawia się codziennie w adwencie przeważnie tylko w Polsce. Stare kroniki podają, że Bolesław Wstydliwy (1230), chcąc podnieść  nabożeństwo do N. P. Maryi, postanowił, aby na początku adwentu każdy ze 7 stanów Rzeczypospolitej stawiał przez swego przedstawiciela świecę na ołtarzu, a przez to wyznawał   
 Chrystusa światłością świata i okazywał swoją gotowość na sąd Boży (ewangelia z  1 niedzieli  adwentu). Czynili to zatem po kolei: król, biskup, senator, ziemianin, rycerz, mieszczanin i oracz, każdy powtarzając słowa: „Gotów jestem na sąd Boski!”   
(Ks. W. A. Jougan, Liturgika Katolicka czyli wykład obrzędów Kościoła katolickiego, Lwów 1899)   


### Introit  
*Iz 45:8*   
Niebiosa, spuśćcie rosę z góry, a obłoki niech zleją z deszczem Sprawiedliwego. Niech się otworzy ziemia i zrodzi Zbawiciela.   
*Ps 84:2*   
Łaskawy okazałeś się, Panie, dla Twej ziemi, na dobre odmieniłeś los Jakuba.   
Chwała Ojcu.   
Niebiosa, spuśćcie rosę z góry, a obłoki niech zleją z deszczem Sprawiedliwego. Niech się otworzy ziemia i zrodzi Zbawiciela.[^2209]   


### Kolekta  
Boże, któryś zrządził, że za zwiastowaniem anielskim w żywocie Najświętszej Maryi Panny Słowo Twoje Ciałem się stało, pokornie Cię błagamy, spraw, aby wspomagało nas wstawiennictwo Tej, w której Boże Macierzyństwo wierzymy.   
Przez tegoż Pana.[^2210]   


### Lekcja  
Czytanie z Księgi Proroka Izajasza.   
*Iz 7:10-15*   
W one dni: Rzekł Pan do Achaza, mówiąc: «Proś Pana Boga twego o znak dla siebie: w głębinie piekła lub na wysokości w górze». I rzekł Achaz: «Nie będę prosił i nie będę kusił Pana». I rzekł: «Słuchajcie więc, domie Dawida: Czyż to mało dla was dręczyć ludzi, że dręczycie także Boga mojego? Przeto sam Pan da wam znak: Oto Panna pocznie i porodzi Syna i nazwą imię Jego Emmanuel. Masło i miód będzie pożywał, by umiał zło odrzucać, a wybierać dobro».[^2211]   


### Graduał  
*Ps 23:7*   
Bramy, podnieście swe szczyty i rozstąpcie się, prastare podwoje, aby mógł wkroczyć Król chwały.   
*Ps 23:3-4*   
Kto wstąpi na górę Pana lub stanie na świętym Jego miejscu? Alleluja, alleluja.   
*Łk 1:28*   
Zdrowaś Maryjo, łaski pełna, Pan z Tobą, błogosławionaś Ty między niewiastami. Alleluja.[^2212]   


### Ewangelia  
Ciąg dalszy ☩ Ewangelii świętej według Łukasza.   
*Łk 1:26-38*   
Onego czasu: Posłany jest Anioł Gabriel od Boga do miasta galilejskiego, które zwano Nazaret, do Panny poślubionej mężowi, któremu było na imię Józef, z domu Dawidowego, a imię Panny Maryja. I wszedłszy do Niej Anioł rzekł: «Bądź pozdrowiona, łaski pełna, Pan z Tobą, błogosławionaś Ty między niewiastami».   
A Ona, gdy posłyszała, zatrwożyła się na słowa jego i rozważała, cóż by to było za pozdrowienie. I rzekł Jej Anioł: «Nie lękaj się, Maryjo, albowiem znalazłaś łaskę u Boga! Oto poczniesz w łonie i porodzisz syna, i nadasz Mu imię Jezus. Ten będzie wielkim i Synem Najwyższego nazwany będzie. I da Mu Pan Bóg stolicę Dawida, ojca Jego i będzie królował nad domem Jakubowym na wieki, a królestwu Jego nie będzie końca».   
A Maryja rzekła do Anioła: «Jakże się to stanie, skoro męża nie znam?» I odpowiadając Anioł rzekł Jej: «Duch Święty zstąpi na Ciebie i moc Najwyższego Cię zacieni. Przeto i co się z Ciebie narodzi święte, Synem Bożym będzie nazwane. A oto Elżbieta, krewna Twoja, i ona poczęła dziecię w starości swojej, a jest to już szósty miesiąc dla tej, którą zowią niepłodną: bo nie masz nic niemożliwego u Boga». I rzekła Maryja: «Otom ja, służebnica Pańska, niechaj mi się stanie według słowa twego».[^2213]   


### Antyfona na Ofiarowanie  
*Łk 1:28; 1:42*   
Zdrowaś Maryjo, łaski pełna, Pan z Tobą, błogosławionaś Ty między niewiastami i błogosławiony owoc żywota Twojego.[^2214]   


### Sekreta  
Prosimy Cię, Panie, utwierdź w duszach naszych tajemnice prawdziwej wiary, abyśmy wyznając prawdziwe Bóstwo i człowieczeństwo Tego, który się począł z Dziewicy, zdołali dojść do wiekuistej radości radości mocą Jego zbawczego Zmartwychwstania.   
Przez tegoż Pana.[^2215]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2216]   


### Antyfona na Komunię  
*Iz 7:14*   
Oto Panna pocznie i porodzi Syna i nazwą imię jego Emmanuel (Bóg z nami).[^2217]   


### Pokomunia  
Prosimy Cię, Panie, wlej w nasze serca Swoją łaskę, abyśmy poznawszy za zwiastowaniem anielskim wcielenie Chrystusa, Syna Twego, przez Jego mękę i krzyż zostali doprowadzeni do chwały zmartwychwstania.   
Przez tegoż Pana.[^2218]   
■


## 4 – 2 Msza na święta N. M. P. – Vultum Tuum   
*Szaty białe*   
*Od Bożego Narodzenia do Oczyszczenia N. M. P.*   


### Introit  
*Ps 44:13; 44:15; 44:16*   
Książęta ludu szukają Twych względów. Za Nią prowadzą do Króla dziewice, Jej druhny wiodą do Niego z radością i weselem.   
*Ps 44:2*   
Z mego serca płynie piękne słowo: pieśń moją śpiewam dla Króla.   
Chwała Ojcu.   
Książęta ludu szukają Twych względów. Za Nią prowadzą do Króla dziewice, Jej druhny wiodą do Niego z radością i weselem.[^2219]   


### Kolekta  
Boże, któryś przez dziewicze macierzyństwo Najświętszej Maryi Panny obdarzył rodzaj ludzki łaską zbawienia wiecznego, daj, prosimy, abyśmy doznawali orędownictwa Tej, przez którą otrzymaliśmy Dawcę życia wiecznego, Pana naszego Jezusa Chrystusa, Syna Twojego:   
Który z Tobą.[^2220]   


### Lekcja  
Czytanie z Listu świętego Pawła Apostoła do Tytusa.   
*Tt 3:4-7*   
Najmilszy: Okazała się dobroć i łaskawość Boga, Zbawiciela naszego: zbawił On nas nie dla uczynków sprawiedliwych, których dokonaliśmy, ale z miłosierdzia Swego przez obmycie odrodzenia i odnowienia w Duchu Świętym. Zesłał Go nam obficie przez Jezusa Chrystusa, Zbawiciela naszego, abyśmy łaską Jego usprawiedliwieni, stali się według nadziei dziedzicami żywota wiecznego: w Chrystusie Jezusie, Panu naszym.[^2221]   


### Graduał  
*Ps 44:3; 44:2*   
Postacią Tyś piękniejsza nad synów ludzkich, wdzięk rozlał się na Twoich wargach.   
V. Z mego serca płynie piękne słowo, pieśń moją śpiewam dla Króla; mój język jest jak rylec sprawnego pisarza. Alleluja, alleluja.   
V. Po porodzeniu, Dziewico, pozostałaś nienaruszona; Bogarodzico, przyczyń się za nami. Alleluja.[^2222]   


### Traktus  
Postacią Tyś piękniejsza nad synów ludzkich, wdzięk rozlał się na Twoich wargach.   
V. Z mego serca płynie piękne słowo, pieśń moją śpiewam dla Króla; mój język jest jak rylec sprawnego pisarza.   
Raduj się, Maryjo Panno: wszystkie herezje sama pokonałaś.   
V. Ty, co uwierzyłaś słowom Archanioła Gabriela.   
V. Jako Dziewica zrodziłaś Boga-Człowieka, a porodziwszy, Panno, pozostałaś nienaruszoną.   
V. Bogarodzico, przyczyń się za nami.[^2223]   


### Ewangelia  
Ciąg dalszy ☩ Ewangelii świętej według Łukasza.   
*Łk 2:15-20*   
Onego czasu; Mówili pasterze jeden do drugiego: «Pójdźmy aż do Betlejem i zobaczmy to, co się stało, o czym oznajmił nam Pan». I spiesząc się przybyli, i znaleźli Maryję i Józefa oraz Dzieciątko złożone w żłobie. A ujrzawszy, zrozumieli słowa, które im oznajmione były o tym Dzieciątku. A wszyscy, którzy słyszeli, zdumiewali się; także i temu, co im mówili pasterze. Maryja zaś zachowywała wszystkie te słowa, rozważając je w sercu swoim. I wrócili pasterze wielbiąc i chwaląc Boga za wszystko, co słyszeli i widzieli, jako im było powiedziane.[^2224]   


### Antyfona na Ofiarowanie  
Szczęśliwa jesteś, święta Dziewico Maryjo, i wszelkiej chwały najgodniejsza, z Ciebie bowiem narodziło się Słońce sprawiedliwości, Chrystus, nasz Bóg.[^2225]   


### Sekreta  
Panie, niech z Twego zmiłowania, a za przyczyną błogosławionej Maryi zawsze Dziewicy, ofiara ta wyjedna nam wieczne i doczesne szczęście oraz pokój.   
Przez Pana.[^2226]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2227]   


### Antyfona na Komunię  
Błogosławione wnętrzności Maryi Panny, które nosiły Syna Ojca Przedwiecznego.[^2228]   


### Pokomunia  
Niech ta Komunia, o Panie, oczyści nas z grzechów i za przyczyną Najświętszej Dziewicy Bogarodzicy Maryi stanie się dla nas niebieskim lekarstwem.   
Przez tegoż Pana.[^2229]   
■


## 5 – 3 Msza na święta N. M. P. – Salve, Sancta Parens   
*Szaty białe*   
*Od 3 lutego do Wielkiej Środy*   
   
Msza jak na święta N. M. P. Salve, Sancta Parens, z wyjątkiem Alleluja i antyfony na ofiarowanie.   


### Introit  
*Seduliusz*   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.   
*Ps 44:2*   
Z mego serca płynie piękne słowo; pieśń moją śpiewam dla Króla.   
Chwała Ojcu.   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.[^2230]   


### Kolekta  
Prosimy Cię, Panie, Boże, dozwól nam, sługom Swoim, cieszyć się trwałym zdrowiem duszy i ciała, a za przyczyną Najświętszej Maryi, zawsze Dziewicy, racz nas uwolnić od doczesnych utrapień i obdarzyć wieczną radością.   
Przez Pana.[^2231]   


### Lekcja  
Czytanie z Księgi Syracydesa.   
*Syr 24:14-16*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała wyjątkową rolę w Kościele.*   
Od początku i przed wiekami jestem stworzona i aż do przyszłego wieku istnieć nie przestanę, a w świętym mieszkaniu Mu posługiwałam. I tak na Syjonie jestem utwierdzona, i w świętym mieście podobnie spoczęłam, a w Jeruzalem moje panowanie. I w narodzie czcigodnym zapuściłam korzenie, i w dziale Boga mego dziedzictwo jego, a przebywanie moje w zgromadzeniu świętych.[^2232]   


### Graduał  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem. Alleluja, alleluja.   
*Lb 17:8*   
Zakwitła różdżka Jessego: Dziewica zrodziła Boga-Człowieka. Bóg światu przywrócił pokój, jednocząc w sobie to co najniższe z najwyższym. Alleluja.[^2233]   


### Traktus  
Błogosławiona i godna czci jesteś, Panno Maryjo, któraś bez naruszenia dziewictwa stała się Matką Zbawiciela.   
V. Bogarodzico Dziewico, Ten, którego cały świat nie zdoła ogarnąć, zamknął się w Twoim łonie, stawszy się człowiekiem.   
**   
Raduj się, Maryjo Panno: wszystkie herezje sama pokonałaś.   
V. Ty, co uwierzyłaś słowom Archanioła Gabriela.   
V. Jako Dziewica zrodziłaś Boga-Człowieka, a porodziwszy, Panno, pozostałaś nienaruszoną.   
V. Bogarodzico, przyczyń się za nami.[^2234]   


### Ewangelia  
Ciąg dalszy ☩ Ewangelii świętej według Łukasza.   
*Łk 11:27-28*   
Onego czasu: Gdy Jezus mówił do rzesz, pewna niewiasta z tłumu donośnym głosem rzekła do Niego: «Błogosławione łono, które Cię nosiło, i piersi, któreś ssał». A On rzekł: «Raczej ci są błogosławieni, którzy słuchają słowa Bożego i strzegą go».[^2235]   


### Antyfona na Ofiarowanie  
Szczęśliwa jesteś, święta Dziewico Maryjo, i wszelkiej chwały najgodniejsza, z Ciebe bowiem narodziło się Słońce sprawiedliwości, Chrystus, nasz Bóg.[^2236]   


### Sekreta  
Panie, niech z Twego zmiłowania, a za przyczyną błogosławionej Maryi zawsze Dziewicy, ofiara ta wyjedna nam wieczne i doczesne szczęście oraz pokój.   
Przez Pana.[^2237]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2238]   


### Antyfona na Komunię  
*W Komunii świętej przyjmujemy Syna Bożego i Syna Maryi.*   
Błogosławione wnętrzności Maryi Panny, które nosiły Syna Ojca Przedwiecznego.[^2239]   


### Pokomunia  
Przyjąwszy zasiłek naszego zbawienia, prosimy Cię, Panie, daj, by nas nieustannie chroniła opieka błogosławionej Maryi zawsze Dziewicy, na której cześć złożyliśmy tę ofiarę.   
Przez Pana.[^2240]   
■


## 6 – 4 Msza na święta N. M. P. – Salve, Sancta Parens   
*Szaty białe*   
*Okres Wielkanocny*   
   
Msza jak na święta N. M. P. Salve, Sancta Parens, z wyjątkiem Ewangelii i antyfony na ofiarowanie.   


### Introit  
*Seduliusz*   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.   
*Ps 44:2*   
Z mego serca płynie piękne słowo; pieśń moją śpiewam dla Króla.   
Chwała Ojcu.   
Witaj, Święta Rodzicielko, któraś wydała na świat Króla, co niebem i ziemią włada na wieki wieków.[^2241]   


### Kolekta  
Prosimy Cię, Panie, Boże, dozwól nam, sługom Swoim, cieszyć się trwałym zdrowiem duszy i ciała, a za przyczyną Najświętszej Maryi, zawsze Dziewicy, racz nas uwolnić od doczesnych utrapień i obdarzyć wieczną radością.   
Przez Pana.[^2242]   


### Lekcja  
Czytanie z Księgi Syracydesa.   
*Syr 24:14-16*   
*Słowa odnoszące się do Mądrości Bożej Kościół stosuje do Najświętszej Dziewicy. Maryja od wieków była obecna w myśli Boga i z Jego woli otrzymała wyjątkową rolę w Kościele.*   
Od początku i przed wiekami jestem stworzona i aż do przyszłego wieku istnieć nie przestanę, a w świętym mieszkaniu Mu posługiwałam. I tak na Syjonie jestem utwierdzona, i w świętym mieście podobnie spoczęłam, a w Jeruzalem moje panowanie. I w narodzie czcigodnym zapuściłam korzenie, i w dziale Boga mego dziedzictwo jego, a przebywanie moje w zgromadzeniu świętych.[^2243]   


### Graduał  
Alleluja, alleluja.   
*Lb 17:8*   
Zakwitła różczka Jessego: Dziewica zrodziła Boga-Człowieka. Bóg światu przywrócił pokój, jednocząc w sobie to co najniższe z najwyższym. Alleluja.   
*Łk 1:28*   
Zdrowaś Maryjo, łaski pełna, Pan z Tobą, błogosławionaś Ty między niewiastami. Alleluja.[^2244]   


### Ewangelia  
Ciąg dalszy ☩ Ewangelii świętej według Jana.   
*J 19:25-27*   
Onego czasu: Pod krzyżem Jezusowym stała Matka Jego i siostra Matki Jego, Maria Kleofasowa, oraz Maria Magdalena. Gdy więc Jezus ujrzał Matkę i ucznia, którego miłował, stojącego obok, rzekł do Matki swojej: «Niewiasto, oto syn Twój!» Potem rzekł uczniowi: «Oto Matka twoja!» I od onej godziny wziął ją uczeń pod swoją opiekę.[^2245]   


### Antyfona na Ofiarowanie  
Błogosławiona jesteś, Panno Maryjo, któraś nosiła Stwórcę wszechrzeczy. Porodziłaś Tego, który Cię stworzył, i na wieki zostałaś Dziewicą, alleluja.[^2246]   


### Sekreta  
Panie, niech z Twego zmiłowania, a za przyczyną błogosławionej Maryi zawsze Dziewicy, ofiara ta wyjedna nam wieczne i doczesne szczęście oraz pokój.   
Przez Pana.[^2247]   


### Prefacja  
*Prefacja o Najświętszej Maryi Pannie*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
I abyśmy Cię wielbili, błogosławili i wysławiali obchodząc święto Najświętszej Maryi zawsze Dziewicy. Ona to poczęła Jednorodzonego Syna Twojego za sprawą Ducha Świętego i zachowując chwałę dziewictwa wydała światu światłość przedwieczną, Jezusa Chrystusa, Pana naszego.   
Przez Niego majestat Twój chwalą Aniołowie, uwielbiają Państwa, z lękiem czczą Potęgi. A wspólnie z nimi w radosnym uniesieniu sławią Niebiosa, Moce niebieskie i błogosławieni Serafini. Z nimi to, prosimy, dozwól i naszym głosom wołać w pokornym uwielbieniu:[^2248]   


### Antyfona na Komunię  
*W Komunii świętej przyjmujemy Syna Bożego i Syna Maryi.*   
Błogosławione wnętrzności Maryi Panny, które nosiły Syna Ojca Przedwiecznego.[^2249]   


### Pokomunia  
Przyjąwszy zasiłek naszego zbawienia, prosimy Cię, Panie, daj, by nas nieustannie chroniła opieka błogosławionej Maryi zawsze Dziewicy, na której cześć złożyliśmy tę ofiarę.   
Przez Pana.[^2250]   
■
