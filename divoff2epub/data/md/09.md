
# Okres Wielkanocny


Zaprawdę godne to i sprawiedliwe, abyśmy Ciebie, Panie, w tym czasie uroczyściej stawili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie. (z prefacji wielkanocnej)   


### Zmartwychwstał Pan prawdziwie, alleluja  
   
Wszystkie tajemnice życia ukrytego i publicznego Pana Jezusa były przygotowaniem do Jego ofiary i Zmartwychwstania. Ono jest kulminacyjnym punktem dzieła Odkupienia i fundamentem naszej wiary. Św. Paweł napisał: «Jeśli Chrystus nie zmartwychwstał, daremne jest przepowiadanie nasze, daremna jest i wiara wasza». Zdanie to można odwrócić. Skoro Chrystus zmartwychwstał, daremne są wszystkie zakusy Jego wrogów, daremne są wszystkie ataki na wiarę. Niedziela Zmartwychwstania jest najstarszym i największym świętem chrześcijaństwa. Obchód świąteczny trwa przez całą oktawę, a przedłużeniem jego jest Okres Wielkanocny kończący się oktawą Zesłania Ducha Świętego. Czterdziestodniowy pobyt Pana Jezusa na ziemi po Jego Zmartwychwstaniu przypomina paschał: wielkanocna świeca płonącą W czasie Mszy i Nieszporów aż do święta Wniebowstąpienia Pańskiego. Wyrazem naszej radości ze zwycięstwa Zbawiciela nad szatanem, grzechem i śmiercią, jest powtarzający się często okrzyk: Alleluja.   


### Nowe życie  
   
Ludzie wskrzeszani przez Pana Jezusa wracali do życia jakie przedtem prowadzili. Natomiast Chrystus nie wrócił do życia doczesnego, lecz rozpoczął życie nowe, które będzie trwało na wieki. Jest ono zwrócone całkowicie ku Ojcu; «umarłszy grzechowi raz umarł, a powstawszy z martwych żyje dla Boga». Życie Jezusa zmartwychwstałego jest wzorem naszej świętości, naszego życia nadprzyrodzonego, którego treścią jest odwrócenie się od grzechu i dążenie do Boga. Podstawą życia nadprzyrodzonego jest łaska uświęcająca wlana w naszą duszę na Chrzcie świętym. Sakrament ten jest ściśle związany z tajemnicą Zmartwychwstania. Liturgia Okresu Wielkanocnego stale wspomina tę wzajemną zależność i zachęca, abyśmy przez częste i godne przyjmowanie Eucharystii rozwijali w sobie życie Boże, zaszczepione w naszej duszy przez Chrzest święty.   


### Będziecie mi świadkami  
   
Zadaniem Apostołów było świadczyć o dziele Jezusa Chrystusa, a zwłaszcza o Jego Zmartwychwstaniu. Umocnieni w wierze obcowaniem ze zmartwychwstałym Chrystusem, znosili zwycięsko prześladowania i śmierć, pieczętując swoje świadectwo własną krwią. W ich ślady poszli Męczennicy. W Okresie Wielkanocnym w święta Apostołów i Męczenników Kościół używa specjalnych formularzy mszalnych i brewiarzowych, które podkreślają ich łączność z Chrystusem w Jego męce i chwale. Obowiązek składania świadectwa Chrystusowi zmartwychwstałemu spoczywa na wszystkich pokoleniach chrześcijan, a więc także i na nas.   


### Czytanie Pisma Świętego  
   
W Oktawie Zmartwychwstania – List św. Pawła do Hebrajczyków, w następnych tygodniach Okresu Wielkanocnego – Dzieje Apostolskie i Listy Apostołów: Piotra, Jana, Jakuba i Judy Tadeusza.   


### Przepisy obrzędowe  
   
1. Okres Wielkanocny rozpoczyna się oktawą Wielkanocną, a kończy się oktawą Zesłania Ducha Świętego. Na każdy dzień tych oktaw jest przewidziany specjalny formularz Mszy św. Nie ustępują one żadnym świętom i wykluczają wszelkie wspomnienia.   
2. Niedziela Biała jest uprzywilejowana i nie ustępuje żadnym świętom. Inne niedziele Okresu Wielkanocnego ustępują świętom 1 klasy.   
3. Jeżeli w tygodniu Okresu Wielkanocnego powtarza się Mszę z niedzieli, odmawia się w niej hymn Gloria in excelsis Deo.   
4. W Okresie Wielkanocnym we wszystkich Mszach dodaje się do antyfony na wejście dwa Alleluja, a do antyfony na ofiarowanie i na Komunię jedno Alleluja.   
5. Od soboty Białej aż do końca. Okresu Wielkanocnego zamiast graduału odmawia się dwa wiersze z czterema Alleluja.   
6. Przy pokropieniu wodą święconą śpiewa się antyfonę Vidi aquam, wysławiającą skutki Chrztu świętego.   
7. Zamiast modlitwy Anioł Pański odmawia się stojąco antyfonę – Królowo nieba, wesel się.   
■


## Niedziela Zmartwychwstania Pańskiego   

<div style="text-align:center"><img src ="./data/divinum-officium-custom/web/www/missa/Polski/Tempora/Quad6-6r.png" /></div>

*1 klasy z oktawą 1 klasy*   
*Szaty białe*   
Martyrologium Rzymskie ogłasza dzisiejsze święto następującymi słowami:   
«W tym dniu, który uczynił Pan, uroczystość nad uroczystościami i Pascha nasza: Zmartwychwstanie cielesne Zbawiciela naszego Jezusa Chrystusa».   
Niedziela Zmartwychwstania jest głównym świętem roku kościelnego. Wszystkie inne niedziele są wspomnieniem tej niedzieli nad niedzielami.   
Obchód Zmartwychwstania Pańskiego obejmuje: Wigilię Wielkanocną, uroczystą nocną Mszę Zmartwychwstania, procesję rezurekcyjną i Mszę w dzień.   
Wigilia to pierwotna nazwa pierwszej części publicznej modlitwy Kościoła, którą dzisiaj nazywamy Jutrznią. Chociaż Wigilia Wielkanocna rozpoczyna się w ostatnich godzinach Wielkiej Soboty, treścią należy do liturgii Niedzieli Zmartwychwstania.   
   
Wigilia Wielkanocna   
*Stacja u Św. Jana na Lateranie*   
*1 klasy*   
*Szaty fioletowe i białe*   
Chrystus Pan zmartwychwstał w nocy z soboty na niedzielę. Ta noc «prawdziwie błogosławiona, jedyna, była godna poznać czas i godzinę zmartwychwstania Chrystusa...». Rozumiejąc dobrze wyjątkowe znaczenie tej nocy, przodkowie nasi całym świętom nadali nazwę Wielkanocy. Podobnie jak chrześcijanie pierwszych wieków, gromadzimy się tej nocy w kościołach w radosnym oczekiwaniu na Zmartwychwstanie.   
Wigilia, czyli Jutrznia Wielkanocna, ma szczególną budowę, ponieważ w tę najważniejszą noc roku kościelnego odbywa się z zasady Chrzest dorosłych i odnowienie obietnic na Chrzcie św. złożonych. Wedle nauki św. Pawła Chrzest św. dokonuje wszczepienia chrześcijanina w podobieństwo śmierci i zmartwychwstania Pańskiego. Dlatego w pierwszych wiekach Kościoła zabiegano o to, aby katechumeni rodzili się do życia łaski i przyjmowali pierwszą Komunię św. w noc Zmartwychwstania Pańskiego. Z Wigilią łączy się bezpośrednio uroczysta Msza Zmartwychwstania Pańskiego i skrócona modlitwa ranna Kościoła, tzw. Laudes.   
W ceremoniach Wigilii Wielkanocnej łatwo odróżniamy dwie części: 1) poświęcenie nowego światła i ogłoszenie Zmartwychwstania; 2) odrodzenie chrzestne. Uczestnicy Wigilii Wielkanocnej winni być zaopatrzeni w świece.   




### Poświęcenie nowego ognia  
*Aby nam dopomóc w poznaniu rzeczy niewidzialnych, Kościół zwykle posługuje się znakami materialnymi; gdy mamy przeżyć fundamentalną tajemnicę chrześcijaństwa, wprzęga w świętą akcję żywioły: ogień, światło i wodę. Liturgia tej nocy zmierza do tego, aby przez kontrast ciemności i światła, ognia i wody, bieli i fioletu uzmysłowić nam prawdę, że ze śmierci Chrystusa wytrysnęło nowe życie.*   
*W liturgii noc jest symbolem mocy szatana i śmierci. Chrystus zmartwychwstając pokonał szatana i śmierć, odnowił nasze życie nadprzyrodzone i dał nam rękojmię zmartwychwstania naszych ciał. Symbolem Chrystusa zmartwychwstałego jest wielkanocna świeca: paschał. Wśród uroczystych obrzędów poświęca się ogień, którym paschał ma być zapalony, a później samą świecę.*   
   
*Przy wejściu do kościoła celebrans ubrany w albę, stułę i kapę fioletową, zwrócony twarzą do krzyża procesyjnego poświęca ogień.*   
   
V. Pan z wami.    
R. I z duchem twoim.   
Módlmy się.   
Boże, Ty przez Swojego Syna, który jest prawdziwym kamieniem węgielnym, udzieliłeś wiernym ognia Twojej światłości; po ☩ święć ten nowy ogień wykrzesany z kamienia dla naszego użytku i przez te święta wielkanocne rozpal w nas niebiańskie pragnienia, abyśmy z czystym sercem mogli dostąpić świąt wiekuistej światłości. Przez tegoż Chrystusa, Pana naszego.   
R. Amen. [^1011]   
   
*Celebrans kropi ogień święconą wodą i okadza.*   


### Poświęcenie Paschału  
   
*Jeden z ministrantów przynosi przed celebransa paschał. Celebrans żłobi rylcem na świecy paschalnej krzyż, pierwszą i ostatnią literę alfabetu greckiego oraz cztery cyfry bieżącego roku.*   
   
Chrystus wczoraj i dziś, (żłobi pionowe ramię)   
Początek i Koniec, (żłobi poziome ramię)   
Alfa (żłobi literę Α nad pionowym ramieniem)   
i Omega; (żłobi literę Ω pod pionowym ramieniem)   
Jego są czasy (żłobi pierwszą cyfrę bieżącego roku w lewym górnym rogu krzyża)   
i wieki; (żłobi drugą cyfrę bieżącego roku w prawym górnym rogu krzyża)   
Jemu chwała i panowanie (żłobi trzecią cyfrę bieżącego roku w lewym dolnym rogu krzyża)   
przez wszystkie wieki wieków. Amen. (żłobi czwartą cyfrę bieżącego roku w prawym dolnym rogu krzyża) [^1012]   
   
*Następnie diakon lub ministrant podaje celebransowi pięć ziaren kadzidła. Jeżeli nie są one poświęcone, celebrans kropi je święconą wodą i okadza, po czym wkłada je w przygotowane otwory na końcu ramion oraz w przecięciu wyrytego krzyża jako symbol chwalebnych ran Chrystusowych.*   
   
Przez swoje święte rany   
chwalebne   
niech nas strzeże   
i zachowuje   
Chrystus Pan. Amen. [^1013]   
   
*Diakon podaje następnie świecę zapaloną od poświęconego ognia, którą celebrans zapala paschał, mówiąc:*   
   
Niech światło Chrystusa chwalebnie zmartwychwstałego rozproszy ciemności serca i umysłu naszego. [^1014]   
   
*Potem celebrans poświęca paschał:*   
   
V. Pan z wami.    
R. I z duchem twoim.   
Módlmy się.   
Błagamy Cię, wszechmogący Boże, niechaj spłynie obfite błogo ☩ sławieństwo Twoje na tę zapaloną świecę. O niewidzialny Dawco nowego życia, wejrzyj na ten płomień jaśniejący wśród nocy. Niech ofiara składana tej nocy rozbłyśnie tajemniczą jasnością Twojego światła. A na każdym miejscu, gdzie zostanie zaniesiony płomień ze świętego misterium, niech po usunięciu niegodziwych podstępów szatana okaże się potęgo Twojego majestatu. Przez Chrystusa, Pana naszego.   
R. Amen. [^1015]   
   
*Światła w kościele są zgaszone.*   


### Uroczysta Procesja  
*Do ciemnego kościoła wnosi się paschał – symbol Chrystusa zmartwychwstałego. Procesja ze światłem to obrazowe przedstawienie Zmartwychwstania, wywodzące się z Jerozolimy. Duchowieństwo tamtejsze zamykało się w Grobie Pańskim i wychodziło z niego z symbolicznym światłem, podobnie jak Chrystus wyszedł z grobu w blasku chwały. Procesja z paschałem jest więc najstarszą formą procesji rezurekcyjnej.*   
*Przez swoje zmartwychwstanie Chrystus wkroczył w nowe, chwalebniejsze życie. To nowe życie od Chrystusa spływa przez Kościół na Jego wyznawców. Wyraża to inny niż zwykle porządek procesji.*   
*Na czele diakon ubrany w białą dalmatykę (lub sam celebrans) niesie paschał. Za nim postępuje duchowieństwo, na końcu wierni. Procesja zatrzymuje się trzy razy: przy wejściu, na środku kościoła i w środku prezbiterium. Po zatrzymaniu się procesji diakon stojąc unosi wysoko paschał i śpiewa w coraz wyższym tonie :*   
   
V. Światło Chrystusa.   
   
*Za każdym razem wszyscy klękają zwróceni w stronę paschału i odpowiadają:*   
R. Bogu dzięki. [^1016]   
   
*Po pierwszym Lumen Christi zapala się świecę celebransa*   
V. Światło Chrystusa.   
R. Bogu dzięki.   
   
*Po drugim – świece duchowieństwa*   
V. Światło Chrystusa.   
R. Bogu dzięki.   
   
*Po trzecim – świece wiernych i wszystkie światła w kościele.*   
*Diakon umieszcza paschał na świeczniku w środku prezbiterium.*   


### Orędzie Wielkanocne  
*Teraz diakon bierze księgę i prosi o błogosławieństwo celebransa:*   
   
Racz pobłogosławić, ojcze.   
   
*Celebrans odpowiada:*   
Pan niechaj będzie w sercu twoim i na wargach twoich: abyś godnie i należycie wygłosił wielkanocne orędzie: w imię Ojca i Syna ☩ i Ducha Świętego. [^1017]   
   
*Diakon odpowiada:*   
   
Amen.   
   
*Diakon udaje się do pulpitu przygotowanego obok paschału, kładzie na nim księgę i okadza ją, potem okadza paschał obchodząc go dokoła. Następnie śpiewa orędzie wielkanocne. Jeżeli nie ma diakona, orędzie śpiewa sam celebrans. W czasie orędzia wszyscy stoją jak na ewangelię, trzymając zapalone świece*   
   
Weselcie się już, zastępy Aniołów w niebie! Weselcie się, słudzy Boży! Na zwycięstwo tak wielkiego Króla niech zabrzmi trąba wieszcząca zbawienie! Raduj się, ziemio, opromieniona tak niezmiernym blaskiem! Oświecona jasnością Króla wieków, wolnaś jest od mroku, co świat okrywa! Zdobny blaskiem takiej światłości raduj się, Kościele święty, Matko nasza! Ta zaś świątynia niech zabrzmi potężnym głosem ludu! Wy przeto, bracia najmilsi, którzy stoicie tutaj, podziwiając jasność tego świętego płomienia, wzywajcie razem ze mną miłosierdzia wszechmogącego Boga. Ten, który bez moich zasług raczył mię zaliczyć w poczet lewitów, niech mnie napełni światłem Swojej jasności i pozwoli godnie wyśpiewać pochwałę tej świecy. Przez Pana naszego Jezusa Chrystusa, Syna Swojego, który z Nim żyje i króluje w jedności Ducha Świętego Bóg: przez wszystkie wieki wieków.   
R. Amen.   
V. Pan z wami.   
R. I z duchem twoim.   
V. W górę serca.   
R. Wznieśliśmy je ku Panu.   
V. Dzięki składajmy Panu Bogu naszemu.   
V. Godne to i sprawiedliwe. [^1018]   
   
Zaprawdę godne to i sprawiedliwe, abyśmy z całego serca i z całej duszy pełnym głosem sławili niewidzialnego Boga, Ojca wszechmogącego, oraz Jednorodzonego Syna Jego Jezusa Chrystusa, Pana naszego. On bowiem spłacił za nas Ojcu Przedwiecznemu dług Adama i krwią serdeczną zmazał dłużny zapis starodawnej winy.   
Te są bowiem święta paschalne, w czasie których zabija się owego prawdziwego Baranka, a Jego krwią poświęca podwoje wierzących.   
Jest to ta noc, w którą niegdyś ojców naszych, synów Izraela, wywiodłeś z Egiptu i przeprowadziłeś suchą nogą przez Morze Czerwone. Jest to zatem ta noc, która rozproszyła mroki grzechów światłem ognistego słupa.   
Oto noc, która wierzących obecnie w Chrystusa na całej ziemi uwalnia od zepsucia świata i ciemności grzechów, przywraca do łaski i gromadzi w społeczności świętych.   
Tej właśnie nocy Chrystus, skruszywszy więzy śmierci, jako zwycięzca wyszedł z otchłani. Bezużyteczny byłby dla nas dar życia, gdyby nie stało łaski Odkupienia.   
O jak przedziwna łaskawość Twej dobroci dla nas! O jak niepojęty wybór miłości: aby wykupić niewolnika, wydałeś Syna!   
O zaiste konieczny był grzech Adama, który został zgładzony śmiercią Chrystusa!   
O szczęśliwa wino, któraś zasłużyła mieć takiego i tak potężnego Odkupiciela!   
O zaiste błogosławiona noc, co jedyna była godna poznać czas i godzinę zmartwychwstania Chrystusa. O tej to nocy napisano: «A noc jako dzień zajaśnieje i noc będzie mi światłem i radością».   
Uświęcająca moc tej nocy oddala zbrodnie, zmywa winy, przywraca niewinność upadłym, a radość smutnym. Rozprasza nienawiść, usposabia do zgody i ugina potęgi.   
W tę noc pełną łaski przyjmij, Ojcze Święty, wieczorną ofiarę tego światła, którą Ci składa Kościół święty uroczyście ofiarując przez ręce swoich sług tę świecę, owoc pracy pszczół. Znamy już wymowę tej woskowej kolumny, którą na chwałę Boga zapalił złocisty płomień.   
Chociaż dzieli się on użyczając światła, nie doznaje jednak uszczerbku. Żywi się bowiem strugami wosku, który dla utworzenia tej cennej pochodni wydała twórcza pszczoła.   
O zaiste błogosławiona noc, która wydarła łupy Egipcjanom, wzbogaciła Hebrajczyków. Noc, w której łączą się sprawy niebieskie z ziemskimi, Boże z ludzkimi.   
Prosimy Cię przeto, Panie, niech ta świeca poświęcona na chwałę Twojego imienia nieustannie płonie, aby rozproszyć mroki tej nocy. Przyjęta jako woń przyjemna, niechaj się złączy ze światłami nieba. Niechaj jej płomień zastanie ranny brzask Słońca, tego Słońca, które nie zna zachodu, które wróciwszy z otchłani pogodnie zajaśniało ludzkości.   
Błagamy Cię więc, o Panie, racz nam udzielić dni spokojnych i wśród tych wielkanocnych radości racz kierować i zachować w nieustannej opiece nas sługi Twoje, całe duchowieństwo i oddany Ci lud razem z Ojcem świętym papieżem N. i biskupem naszym N.   
Wejrzyj również na tych, którzy sprawują rządy nad nami, i w niewymownej Twojej dobroci i miłosierdziu kieruj ich myśli ku sprawiedliwości i pokojowi, aby po ziemskiej działalności przeszli do ojczyzny niebieskiej z całym Twym ludem. Przez tegoż Pana naszego Jezusa Chrystusa, Syna Twojego, który z Tobą żyje i króluje w jedności Ducha Świętego, Bóg przez wszystkie wieki wieków.   
R. Amen. [^1019]   
   
*Po skończeniu orędzia wielkanocnego wszyscy gaszą świece i siadają. Diakon wraca do celebransa i wkłada z powrotem szaty fioletowe.*   


### Czytania  
*Następują czytania przygotowujące nas do poświęcenia wody chrzcielnej i odnowienia przyrzeczeń złożonych na Chrzcie świętym. Te czytania, wybrane z natchnionych kart Starego Testamentu, ukazują stopniowy rozwój dzieła Odkupienia i zapowiadają odrodzenie w Chrystusie.*   
*Lekcje czyta lektor, stojąc przy pulpicie na środku prezbiterium twarzą zwrócony do paschału. Wszyscy obecni słuchają siedząc. Na modlitwę wszyscy wstają. Na wezwanie diakona: Flectamus genua wszyscy klękają i modlą się w skupieniu. Gdy diakon zaśpiewa: Levate, wszyscy powstają i stoją w czasie modlitwy śpiewanej przez celebransa.*   
   
*1 Lekcja*   
*Rdz 1:1-31; 2:1-2*   
*Bóg stworzył cały widzialny świat dla człowieka, a jego samego uczynił na obraz i podobieństwo swoje. Obraz ten został zeszpecony przez grzech pierworodny. Przez Chrzest święty Pan Bóg odnawia swój obraz w człowieku, przywracając mu utracone synostwo Boże.*   
Na początku stworzył Bóg niebo i ziemie. Ziemia zaś była bezładem i pustkowiem: ciemność (rozciągała się) nad powierzchnią bezmiaru wód i (tylko) tchnienie Boga unosiło się nad tymi wodami.   
Wtedy to Bóg rzekł: «Niechaj stanie się światłość!» I stała się światłość. Bóg widząc, że światłość jest dobra, oddzielił ją od ciemności; i nazwał Bóg światłość dniem, a ciemność nazwał nocą. I tak nastał wieczór i poranek – dzień jeden.   
A potem Bóg rzekł: «Niechaj powstanie sklepienie w środku wód i niechaj ono oddzieli na zawsze jedne wody od drugich!» Uczyniwszy to sklepienie, Bóg oddzielił wody, które znalazły się pod sklepieniem, od wód, które pozostały nad sklepieniem; i gdy tak się stało, Bóg nazwał to sklepienie niebem. I tak upłynął wieczór, a po nim poranek – dzień drugi.   
A potem Bóg rzekł: «Niechaj zbiorą się wody spod nieba w jedno miejsce i niech ukaże się sucha powierzchnia!» I gdy się tak stało, Bóg nazwał tę suchą powierzchnię ziemią, a zbiorowisko wód nazwał morzem. Bóg widząc, że były dobre, rzekł: «Niechaj ziemia wyda rośliny zielone: trawy dające ziarno, drzewa owocowe rodzące według swego gatunku owoce, w których są nasiona na ziemi». I stało się tak. Ziemia wydała rośliny zielone: trawę dającą nasienie według swego gatunku i drzewa rodzące owoce, w których było nasienie według ich gatunków. Bóg widział, że były dobre. I tak upłynął wieczór i poranek – dzień trzeci.   
A potem Bóg rzekł: «Niechaj powstaną ciała niebieskie świecące nad sklepieniem nieba, aby oddzielały dzień od nocy, aby wyznaczały pory roku, dni i lata; aby były ciałami jaśniejącymi na sklepieniu nieba i aby świeciły nad ziemią». I stało się tak: Bóg uczynił dwa duże ciała świecące: większe, aby rządziło dniem, i mniejsze, aby rządziło nocą, oraz gwiazdy. I umieścił je Bóg na sklepieniu nieba, aby świeciły nad ziemią; aby rządziły dniem i nocą i oddzielały światłość od ciemności. A widział Bóg, że były dobre. I tak upłynął wieczór i poranek – dzień czwarty.   
Potem Bóg rzekł: «Niechaj zaroją się wody żywymi istotami pływającymi i pełzającymi, a ptactwo niechaj lata nad ziemią, pod sklepieniem nieba!» Tak stworzył Bóg wielkie potwory morskie i wszelkie istoty żywe pływające różnego rodzaju, którymi zaroiły o wody, oraz wszelkie ptactwo skrzydlate różnego rodzaju. Bóg widząc, że były dobre, pobłogosławił je tymi słowy: «Bądźcie płodne i mnóżcie się, abyście zapełniały wody morskie, a ptactwo niechaj rozmnaża się na ziemi». I tak upłynął wieczór i ranek – dzień piąty.   
Potem Bóg rzekł: «Niechaj ziemia wyda istoty żywe różnego rodzaju: bydło, płazy i dzikie zwierzęta według ich rodzajów!» I stało się tak: Bóg uczynił różne rodzaje dzikich zwierząt, bydła i wszelkich płazów ziemnych. I widział Bóg, że były dobre.   
A wreszcie Bóg rzekł: «Uczyńmy człowieka na nasze wyobrażenie, podobnego nam, aby panował nad rybami morskimi, nad ptactwem powietrznym, nad bydłem, nad cala ziemią i nad wszelkim płazem pełzającym po ziemi».   
Tak stworzył Bóg człowieka na swe wyobrażenie, na wyobrażenie Boga go stworzył: stworzył mężczyznę i niewiastę.   
Po czym błogosławił im mówiąc do nich: «Bądźcie płodni i rozmnażajcie się, abyście zaludnili ziemię i uczynili ją wam poddaną; abyście panowali nad rybami morskimi, nad ptactwem powietrznym i nad wszelką istotą żywą, która chodzi po ziemi».   
I rzekł Bóg: «Oto wam daję wszelką roślinę przynoszącą ziarno po całej ziemi i wszelkie drzewo, którego owoc ma w sobie nasienie; dla was będą one na pokarm. A dla wszelkiego zwierzęcia polnego i wszelkiego ptactwa powietrznego i dla wszelkiego płazu ziemnego, w którym jest pierwiastek życia, będzie na pokarm wszelka trawa zielona». I stało się tak. Bóg widział, że wszystko, co uczynił, było bardzo dobre. I tak upłynął wieczór i poranek – dzień szósty.   
W ten sposób zostały ukończone niebo i ziemia oraz wszystkie ich zastępy stworzeń.   
A gdy Bóg ukończył w dniu szóstym swe dzieło, nad którym był pracował, odpoczął dnia siódmego po całym swym trudzie, jaki podjął. [^1020]   
   
Módlmy się.   
V. Klęknijmy.   
R. Wstańcie.   
Boże, który w przedziwny sposób stworzyłeś człowieka, a jeszcze dziwniej odkupiłeś, spraw, prosimy, abyśmy siłą ducha opierali się powabom grzechu i zasłużyli osiągnąć wieczne radości.   
Przez Pana. [^1021]   
   
   
*2 Lekcja*   
*Wj 14:24-31; 15:1*   
*Przejście przez Morze Czerwone było warunkiem wyzwolenia Izraelitów z niewoli egipskiej i wprowadzenia do Ziemi Obiecanej. Jest to zapowiedź Chrztu świętego, który wyzwala chrześcijan z jarzma szatana i wprowadza ich do Kościoła świętego.*   
W one dni: O czasie straży porannej spojrzał Pan ze słupa ognistego i z obłoku na wojsko Egipcjan i wprawił ich w zamieszanie: załamał koła ich wozów, tak że z trudem tylko posuwać się mogli. Rzekli więc Egipcjanie: «Uciekajmy przed Izraelem, albowiem Pan walczy w obronie ich przeciwko nam». I rzekł Pan do Mojżesza: «Wyciągnij rękę twoją na morze, by zawróciły wody na Egipcjan, na ich wozy i jezdnych!» A kiedy Mojżesz wyciągnął rękę ku morzu, zawróciło o wczesnym poranku na dawne miejsce, a uciekający Egipcjanie szli naprzeciw niemu. Tak pogrążył ich Pan w bałwanach morskich. Zawróciły wody i okryły wozy i jezdnych wszystkiego wojska faraonowego, które w pogoni (za Izraelem) weszło w morze; ani jeden z nich nie został. Synowie zaś Izraela szli po suchym dnie morza, a wody stanęły jak mur po prawej i po lewej ich stronie.   
Tak to dnia owego wyzwolił Pan Izraela z ręki Egipcjan. I widziano Egipcjan martwych na brzegu morskim i oglądano wielką potęgę, jakiej Pan użył przeciwko nim. Uląkł się tedy lud Pana i uwierzył Panu i Mojżeszowi, Jego słudze. Wtedy Mojżesz z synami Izraela wyśpiewał Panu pieśń następującą: [^1022]   
   
*Pieśń*   
*Wj 15:1-2*   
Śpiewajmy Panu, bo bardzo się wsławił, konie i jeźdźców wtrącił w morze. Stał się wspomożycielem i obrońcą i wybawił mnie.   
V. On Bogiem moim, więc chwalić Go będę, Bogiem ojca mego, więc będę Go sławić.   
V. Pan wiedzie boje. PAN jest imię Jego. [^1023]   
   
Módlmy się.   
V. Klęknijmy.   
R. Wstańcie.   
Wiemy, o Boże, że i w naszych czasach jaśnieją Twe pradawne cuda. Dla zbawienia wszystkich narodów działasz dzisiaj przez wodę odrodzenia to, co uczyniłeś dla jednego narodu wybawiając go mocą Swojej prawicy z egipskiej niewoli. Spraw, aby cała ludzkość weszła do liczby synów Abrahama i dostąpiła godności wybranego ludu izraelskiego.   
Przez Pana. [^1024]   
   
   
*3 Lekcja*   
*Iz 4:2-6*   
*Ocalona z pogromu cząstka Izraela stała się wybraną winnicą Bożą. Przez cierpienia Bóg oczyścił winy narodu i otoczył go troskliwą opieką. Podobnie spośród ludzkości Pan Bóg wybiera członków swojego Kościoła, który jest dzisiaj wybraną winnicą Bożą.*   
W onym dniu będzie naród Pański okazałością i chwałą, a owoc ziemi zaszczytem i ozdobą dla tych, co ocaleją z Izraela. I stanie się: kto pozostanie na Syjonie i kto ostoi się w Jeruzalem, ten świętym będzie zwany, wszelki kto zapisany jest za życia w Jerozolimie.   
Gdy Pan obmyje brudy córek Syjonu i oczyści Jeruzalem z przelanej krwi podmuchem sądu i podmuchem pożaru, wtedy nad całym miejscem góry Syjon i nad miejscem jej zgromadzeń stworzy Pan obłok w dzień, a dym i blask ognia płonący w nocy. Bo ponad wszystkim chwała będzie dachem ochronnym i namiotem, aby za dnia dać cień od skwaru i służyć za schron i ukrycie przed deszczem i burzą. [^1025]   
   
*Pieśń*   
*Iz 5:1-2*   
Winnicę miał mój przyjaciel na urodzajnym wzgórzu.   
V. I skopał ją, i oczyścił z kamieni, i zasadził w niej winorośl wyborną, i pośrodku wieżę zbudował.   
V. I wykuł tam także tłocznię. Winnicą Pana Zastępów jest dom Izraela. [^1026]   
   
Módlmy się.   
V. Klęknijmy.   
R. Wstańcie.   
Boże, Ty przez usta świętych Proroków objawiłeś wszystkim dzieciom swojego Kościoła, że na każdym miejscu Twego panowania zasiewasz dobre ziarno i pielęgnujesz wybrane latorośle; daj Twoim ludom, które nazwałeś winnicą i rolą, aby wykorzeniły ciernie i osty i przyniosły obfity plon.   
Przez Pana. [^1027]   
   
   
*4 Lekcja*   
*Pp 31:22-30*   
*Do wszystkich gotujących się do Chrztu świętego i do wszystkich ochrzczonych kieruje Kościół św. ostatnie napomnienia Mojżesza, wzywającego lud, aby zachował wierność swojemu Bogu.*   
W one dni napisał Mojżesz pieśń i nauczył jej synów Izraela. A Pan przykazał Jozuemu, synowi Nuna, mówiąc: «Bądź mężny i pełen otuchy, ty bowiem wprowadzisz synów Izraelowych do ziemi, którą im obiecałem; a Ja będę z tobą». Kiedy więc Mojżesz spisał słowa tego prawa w księdze aż do końca, taki dał rozkaz lewitom, którzy nosili skrzynię przymierza Pańskiego: «Weźmijcie tę księgę i połóżcie ją obok skrzyni przymierza Pana, Boga waszego; niech tam będzie na świadectwo przeciwko tobie, Izraelu. Znam ja przecie upór twój i kark twój bardzo twardy. Jeżeli za mojego życia, gdy ciągle byłem z wami, buntowaliście się przeciw Panu, cóż dopiero będzie po mojej śmierci? Zawołajcie więc do mnie wszystkich waszych starszych z każdego pokolenia i nauczycieli: chcę wobec nich wygłosić te słowa i wezwać niebo i ziemię na świadectwo przeciwko wam. Wiem dobrze, iż po mojej śmierci będziecie czynić przewrotnie i wkrótce zejdziecie z drogi, którą wam wskazałem. Dlatego też w niedługim czasie spotkają was nieszczęścia, gdy będziecie postępować źle wobec Pana i drażnić Go robotą rąk waszych». Słuchało tedy całe zgromadzenie Izraela, a Mojżesz wygłosił słowa tej pieśni aż do końca. [^1028]   
   
*Pieśń*   
*Pp 32:1-4*   
Słuchajcie, niebiosa, a będę mówił, niech słucha ziemia mowy ust moich.   
V. Niech spływa jak deszcz nauka moja i niech zstąpią jak rosa słowa moje.   
V. Jak ulewa na trawę i jak krople dżdżu na zioła, gdyż imię Pańskie opiewać będę.   
V. Oddajcie chwałę Bogu naszemu. Dzieła Boże są doskonałe, a wszystkie drogi Jego sprawiedliwe.   
V. Bóg wierny i bez skazy, Pan sprawiedliwy i święty. [^1029]   
   
Módlmy się.   
V. Klęknijmy.   
R. Wstańcie.   
Boże, wielkości pokornych i mocy sprawiedliwych, Ty przez świętego sługę Swego Mojżesza chciałeś pouczyć Swój lud słowami świętej pieśni tak, aby to przypomnienie prawa stało się także dla nas nauką. Okaż Swą potęgę wszystkim narodom przez Ciebie usprawiedliwionym i obdarz je radością, łagodząc ich lęk. Odpuść im i zgładź wszystkie grzechy, aby zapowiedziana im kara zamieniła się w łaskę zbawienia.   
Przez Pana. [^1030]   


### Pierwsza Część Litanii  
*W najważniejszych swoich obrzędach Kościół wzywa zawsze wstawiennictwa Wszystkich Świętych. Czyni to również przystępując do poświęcenia wody chrzcielnej.*   
   
V. Kyrie, eleison.   
R. Kyrie, eleison.   
V. Christe, eleison.   
R. Christe, eleison.   
V. Kyrie, eleison.   
R. Kyrie, eleison.   
V. Ojcze z nieba, Boże. R. Zmiłuj się nad nami.   
V. Synu, Odkupicielu świata, Boże. R. Zmiłuj się nad nami.   
V. Duchu Święty, Boże. R. Zmiłuj się nad nami.   
V. Święta Trójco, jedyny Boże. R. Zmiłuj się nad nami.   
V. Święta Maryjo. R. Módl się za nami.   
V. Święta Boża Rodzicielko. R. Módl się za nami.   
V. Święta Panno nad pannami. R. Módl się za nami.   
V. Święty Michale. R. Módl się za nami.   
V. Święty Gabrielu. R. Módl się za nami.   
V. Święty Rafale. R. Módl się za nami.   
V. Wszyscy święci Aniołowie i Archaniołowie. R. Módlcie się za nami.   
V. Wszystkie święte niebieskie Duchy. R. Módlcie się za nami.   
   
V. Święty Janie Chrzcicielu. R. Módl się za nami.   
V. Święty Józefie. R. Módl się za nami.   
V. Wszyscy święci Patriarchowie i Prorocy. R. Módlcie się za nami.   
   
V. Święty Piotrze. R. Módl się za nami.   
V. Święty Pawle. R. Módl się za nami.   
V. Święty Andrzeju. R. Módl się za nami.   
V. Święty Janie. R. Módl się za nami.   
V. Wszyscy święci Apostołowie i Ewangeliści. R. Módlcie się za nami.   
V. Wszyscy święci Uczniowie Pańscy. R. Módlcie się za nami.   
   
V. Święty Szczepanie. R. Módl się za nami.   
V. Święty Wawrzyńcze. R. Módl się za nami.   
V. Święty Wincenty. R. Módl się za nami.   
V. Wszyscy święci Męczennicy. R. Módl się za nami.   
V. Święty Sylwestrze. R. Módl się za nami.   
V. Święty Grzegorzu. R. Módl się za nami.   
V. Święty Augustynie. R. Módl się za nami.   
V. Wszyscy święci Biskupi i Wyznawcy. R. Módlcie się za nami.   
V. Wszyscy święci Doktorowie. R. Módlcie się za nami.   
   
V. Święty Antoni. R. Módl się za nami.   
V. Święty Benedykcie. R. Módl się za nami.   
V. Święty Dominiku. R. Módl się za nami.   
V. Święty Franciszku. R. Módl się za nami.   
V. Wszyscy święci Kapłani i Lewici. R. Módlcie się za nami.   
V. Wszyscy święci Zakonnicy i Pustelnicy. R. Módlcie się za nami.   
   
V. Święta Mario Magdaleno. R. Módl się za nami.   
V. Święta Agnieszko. R. Módl się za nami.   
V. Święta Cecylio. R. Módl się za nami.   
V. Święta Agato. R. Módl się za nami.   
V. Święta Anastazjo. R. Módlcie się za nami.   
V. Wszystkie święte Dziewice i Wdowy. R. Módlcie się za nami.   
V. Wszyscy Święci i Święte Boże. R. Przyczyńcie się za nami. [^1031]   
   
*W kościołach, które nie mają chrzcielnicy, po wezwaniu: Omnes Sancti et Sanctae Dei przystępuje się bezpośrednio do odnowienia przyrzeczeń złożonych na Chrzcie świętym.*   
*W kościołach katedralnych i parafialnych odbywa się na środku prezbiterium przed paschałem poświęcenie wody chrzcielnej.*   


### Poświęcenie Wody Chrzcielnej  
V. Pan z wami.    
R. I z duchem twoim.   
Módlmy się.   
Wszechmogący, wiekuisty Boże, bądź obecny w tych tajemnicach Twej wielkiej dobroci, bądź obecny w sakramentach i ześlij ducha przybrania, aby dać nowe życie ludowi, który rodzi się w źródle chrzcielnym. Spraw, aby poświęcenie, które ma się dokonać przez naszą niegodną posługę, otrzymało skuteczność dzięki Twojej mocy. Przez Pana naszego Jezusa Chrystusa, Syna Twojego, który z Tobą żyje i króluje w jedności Ducha Świętego, Bóg.   
Przez wszystkie wieki wieków.   
R. Amen.   
V. Pan z wami.   
R. I z duchem twoim.   
V. W górę serca.   
R. Wznieśliśmy je ku Panu.   
V. Dzięki składajmy Panu, Bogu naszemu.   
R. Godne to i sprawiedliwe. [^1032]   
   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący wieczny Boże! Twoja niewidzialna moc nadaje sakramentom cudowną skuteczność i chociaż jesteśmy niegodni sprawować tak wielkie tajemnice, Ty nie zapominasz o darach Twej łaski i skłaniasz miłościwie ucho nawet ku naszym prośbom.   
Duch Twój, o Boże, unosił się nad wodami w samym zaraniu świata, aby już wtedy żywioł wody otrzymał zaczątek mocy uświęcania. Boże, Ty obmywając wodą zbrodnie występnego świata, potop uczyniłeś obrazem mającego nadejść odrodzenia przez Chrzest, ten sam bowiem żywioł wody w tajemniczy sposób kładzie kres występkom i stanowi początek cnót.   
Wejrzyj, Panie, na oblicze Kościoła Twojego i pomnóż w nim zastęp Twych dzieci. Ty rozweselasz królestwo Twoje obfitym strumieniem Swoich łask i otwierasz źródło chrzcielna do odrodzenia ludów pogańskich na całej kuli ziemskiej. Niech z woli Twego majestatu woda ta otrzyma łaskę Twego Jednorodzonego Syna z Ducha Świętego. [^1033]   
   
*Kapłan czyni na wodzie znak krzyża.*   
   
Niech Duch Święty przez tajemnicze działanie swej mocy uczyni płodną tę wodę przygotowaną do odrodzenia ludzi, aby z czystego łona tego Bożego źródła wynurzyło się niebiańskie pokolenie poczęte w świętości i zrodzone do nowego życia. Niech łaska jak matka zrodzi ich do jednego dziecięctwa, mimo różnic płci i wieku.   
Niech więc, o Panie, na Twój rozkaz precz stąd uchodzi wszelki duch nieczysty, niech precz odstąpi cała przewrotność zdradzieckiego szatana. Niech nie znajdzie tu przystępu wpływ wrażej mocy, niech nie krąży ona gotując zasadzki, niech się nie wkrada po kryjomu, niech się nie waży psuć i zarażać. [^1034]   
   
*Kapłan dotyka wody ręką.*   
   
Niech to święte i niewinne stworzenie będzie wolne od wszelkiej napaści przeciwnika i oczyszczone przez usunięcie wszelkiej nieprawości. Niech będzie źródłem życia, wodą odradzającą, falą oczyszczającą, aby wszyscy, którzy zostaną obmyci w tej zbawiennej kąpieli, otrzymali łaskę doskonałego oczyszczenia za sprawą Ducha Świętego.   
Przeto błogosławię cię, wodo, w imię Boga ☩ żywego, w imię Boga ☩ prawdziwego, w imię Boga ☩ świętego, w imię Boga, który na początku słowem oddzielił cię od suchej ziem, którego Duch unosił się nad tobą. [^1035]   
   
*Kapłan rozlewa wodę na cztery strony świata.*   
   
On to sprawił, żeś wytrysnęła z rajskiego źródła i czterema strumieniami zrosiła całą ziemię; On to na puszczy, gdyś była gorzką, przemienił cię w słodką i zdatną do picia oraz wyprowadził cię ze skały dla napojenia spragnionego ludu. Błogo ☩ sławię cię w imię Jezusa Chrystusa, Jego Jedynego Syna a Pana naszego, który w Kanie Galilejskiej przemienił cię w wino przedziwnym cudem swej potęgi. On to własnymi stopami chodził po tobie i w twoich falach został ochrzczony przez Jana w Jordanie. On cię wytoczył ze Swego boku razem z krwią, uczniom swoim kazał tobą chrzcić wierzących, mówiąc : «Idźcie i nauczajcie wszystkie narody, chrzcząc je w imię Ojca i Syna, i Ducha Świętego. [^1036]   
   
*Kapłan zmienia ton i mówi czytając:*   
   
Gdy będziemy spełniać to przykazanie, Ty, Boże wszechmogący, przybądź nam łaskawie z pomocą i w dobroci Twojej ześlij tchnienie Twego Ducha. [^1037]   
   
*Kapłan tchnie trzykrotnie na wodę w kształcie krzyża i mówi:*   
   
Pobłogosław tę czystą wodę tchnieniem Twoich ust, aby oprócz naturalnej właściwości oczyszczania ciał tych, którzy się nią myją, otrzymała moc oczyszczania dusz. [^1038]   
   
*Kapłan trzykrotnie zanurza paschał w wodzie i śpiewa w tonie prefacji:*   
   
Niech moc Ducha Świętego zstąpi w wodę wypełniającą to źródło chrzcielne. [^1039]   
   
*Następnie trzymając paschał w wodzie kapłan tchnie trzykrotnie w wodę formując grecką literę Ψ, od której rozpoczyna się wyraz PSYCHE, to znaczy dusza.*   
   
Niech zapłodni całą tę wodę dając jej moc odradzania. [^1040]   
   
*Kapłan wyjmuje paschał z wody i śpiewa dalej:*   
   
Niech tutaj zostaną obmyte zmazy grzechów. Niech tutaj natura stworzona na Twój obraz i przywrócona do pierwotnej godności zostanie oczyszczona od wszelkich zastarzałych brudów, aby każdy człowiek, który przystąpi do tego sakramentu odrodzenia, odżył jako nowe dziecko w prawdziwej niewinności. [^1041]   
   
*Kapłan kończy prefację czytając:*   
   
Przez Pana naszego Jezusa Chrystusa, Syna Twego, który przyjdzie sądzić żywych i umarłych i świat przez ogień.   
R. Amen. [^1042]   
   
   
*Jeden z usługujących nabiera poświęconej wody do kropielnicy. Następnie kapłan wlewa do wody chrzcielnej Olej katechumenów, mówiąc:*   
   
Niech Olej zbawienia uświęci tę wodę ☩ i da jej moc odradzania na życie wieczne.   
R. Amen. [^1043]   
   
*Kapłan wlewa Krzyżmo święte mówiąc:*   
   
Wlanie Krzyżma Pana naszego Jezusa Chrystusa i Ducha Świętego Pocieszyciela niech się dokona w imię Trójcy Świętej.   
R. Amen. [^1044]   
   
*Trzymając w rękach ampułki z Olejem katechumenów i Krzyżmem świętym, kapłan wlewa równocześnie oba oleje mówiąc:*   
   
Zmieszanie Krzyżma uświęcającego, Oleju namaszczenia i wody chrzcielnej niechaj się dokona w imię Oj ☩ ca i Sy ☩ na i Ducha ☩ Świętego.   
R. Amen [^1045]   
   
*Jeżeli są jakieś osoby dorosłe lub dzieci do Chrztu, celebrans udziela tego sakramentu. Następnie odnosi się procesjonalnie poświęconą wodę do chrzcielnicy.*   
*W czasie procesji śpiewa się część psalmu 41:*   
   
*Pieśń*   
*Ps 41:2-4*   
Jak jeleń spragniony dąży do strumieni wody, tak dusza ma tęskni za Tobą, Boże.   
V. Tęskni ma dusza za Bogiem żywym, kiedyż przyjdę i stanę przed Bożym obliczem?   
V. Łzy moje są mi pokarmem we dnie i w nocy, gdy mówią do mnie co dzień «Gdzież jest twój Bóg?» [^1046]   
   
*Po umieszczeniu wody w chrzcielnicy celebrans śpiewa:*   
   
V. Pan z wami.    
R. I z duchem twoim.   
Módlmy się   
Wszechmogący, wieczny Boże, wejrzyj łaskawie na pobożność mającego się odrodzić ludu, który jak jeleń pragnie źródła Twoich wód; dozwól litościwie, aby pragnienie wiary uświęciło jego duszę i ciało przez sakrament Chrztu świętego. Przez Pana naszego Jezusa Chrystusa, Syna Twojego, który z Tobą żyje i króluje w jedności Ducha Świętego, Bóg przez wszystkie wieki wieków.   
R. Amen. [^1047]   
   
*Celebrans okadza chrzcielnicę. Następnie duchowieństwo wraca do głównego ołtarza. Wszyscy zapalają swoje świece.*   


### Odnowienie Przyrzeczeń Chrztu Świętego  
*Celebrans wkłada białą kapę i okadziwszy paschał stojąc przed nim lub na kazalnicy przemawia do wiernych:*   
   
   
Najmilsi bracia, tej najświętszej nocy Kościół święty, Matka nasza, wspominając śmierć i pogrzeb Pana naszego Jezusa Chrystusa, czuwa, by Mu odpłacić miłością za miłość, obchodząc zaś Jego chwalebne Zmartwychwstanie, weseli się, pełen radości. [^1048]   
   
Ponieważ zaś, jak uczy Apostoł, przez Chrzest zostaliśmy wespół z Chrystusem pogrzebani w śmierci Jego, przeto jak Chrystus powstał z martwych, tak i my powinniśmy chodzić w nowości żywota, wiedząc, że stary nasz człowiek został z Chrystusem wespół ukrzyżowany, abyśmy nadal nie służyli grzechowi. Zrozumiejmy więc, żeśmy umarli dla grzechu, a żyjemy dla Boga, w Chrystusie Jezusie, Panu naszym. [^1049]   
   
Dlatego, bracia najmilsi, po ukończeniu czterdziestodniowego postu, odnówmy przyrzeczenia Chrztu świętego, w którym niegdyś odrzekliśmy się ducha złego i spraw jego, oraz świata, będącego nieprzyjacielem Boga, a przyrzekliśmy służyć Bogu w świętym Kościele katolickim. [^1050]   
   
A zatem:   
S. Czy odrzekacie się ducha złego?   
O. Odrzekamy.   
S. Czy odrzekacie się wszystkich spraw jego?   
O. Odrzekamy.   
S. Czy odrzekacie się wszelkiej pychy jego?   
O. Odrzekamy.   
S. Czy wierzycie w Boga, Ojca wszechmogącego, Stworzyciela nieba i ziemi?   
O. Wierzymy.   
S. Czy wierzycie w Jezusa Chrystusa, Syna Jego Jedynego, Pana naszego, narodzonego i umęczonego?   
O. Wierzymy.   
S. Czy wierzycie w Ducha Świętego, święty Kościół powszechny, Świętych obcowanie, grzechów odpuszczenie, ciała zmartwychwstanie i żywot wieczny?   
O. Wierzymy.   
S. Teraz zaś módlmy się do Boga wszyscy razem tak, jak nas nauczył modlić się Pan nasz Jezus Chrystus. [^1051]   
   
O. Ojcze nasz, któryś jest w niebie: święć się Imię Twoje, przyjdź królestwo Twoje, bądź wola Twoja jako w niebie tak i na ziemi. Chleba naszego powszedniego daj nam dzisiaj i odpuść nam nasze winy, jako i my odpuszczamy naszym winowajcom. I nie wódź nas na pokuszenie. Ale nas zbaw ode złego. [^1052]   
   
S. A Bóg wszechmogący, Ojciec Pana naszego Jezusa Chrystusa, który nas odrodził z wody i Ducha Świętego i który udzielił nam odpuszczenia grzechów, niechaj nas strzeże łaską Swoją w tymże Chrystusie Jezusie Panu naszym na życie wieczne.   
O. Amen. [^1053]   
   
*Celebrans kropi wiernych wodą święconą.*   


### Druga Część Litanii  
*Po odnowieniu przyrzeczeń Chrztu świętego kantorzy śpiewają drugą część litanii do Wszystkich Świętych. Wierni klęcząc odpowiadają na wezwania. Paschał umieszcza się przy ołtarzu po stronie ewangelii, a celebrans i asystujący nakładają w zakrystii białe szaty do uroczystej Mszy Świętej.*   
   
V. Bądź nam miłościw. R. Przepuść nam, Panie.   
V. Bądź nam miłościw. R. Wysłuchaj nas, Panie.   
V. Od zła wszelkiego. R. Wybaw nas, Panie.   
V. Od grzechu każdego. R. Wybaw nas, Panie.   
V. Od śmierci wiecznej. R. Wybaw nas, Panie.   
V. Przez tajemnicę świętego Wcielenia Twego. R. Wybaw nas, Panie.   
V. Przez przyjście Twoje. R. Wybaw nas, Panie.   
V. Przez narodzenie Twoje. R. Wybaw nas, Panie.   
V. Przez Chrzest i święty Post Twój . R. Wybaw nas, Panie.   
V. Przez Krzyż i Mękę Twoją. R. Wybaw nas, Panie.   
V. Przez Śmierć i Pogrzeb Twój. R. Wybaw nas, Panie.   
V. Przez święte Zmartwychwstanie Twoje. Wybaw nas, Panie.   
V. Przez cudowne Wniebowstąpienie Twoje. Wybaw nas, Panie.   
V. Przez Przyjście Ducha Świętego Pocieszyciela. Wybaw nas, Panie.   
V. W dzień sądu. Wybaw nas, Panie.   
   
V. My grzeszni. R. Ciebie prosimy, wysłuchaj nas, Panie.   
V. Abyś nam grzechy odpuścić raczył. R. Ciebie prosimy, wysłuchaj nas, Panie.   
V. Abyś Kościołem Swym świętym rządził i zachować go raczył. R. Ciebie prosimy, wysłuchaj nas, Panie.   
V. Abyś Namiestnika Apostolskiego i wszystkie duchowne stany w świętej pobożności zachować raczył. R. Ciebie prosimy, wysłuchaj nas, Panie.   
V. Abyś nieprzyjaciół Kościoła świętego upokorzyć raczył. R. Ciebie prosimy, wysłuchaj nas, Panie.   
V. Abyś panującym i rządom chrześcijańskim pokój i zgodę prawdziwą dać raczył. R. Ciebie prosimy, wysłuchaj nas, Panie.   
V. Abyś nas samych w służbie Swej świętej utwierdzić i zachować raczył. R. Ciebie prosimy, wysłuchaj nas, Panie.   
V. Abyś wszystkim dobrodziejom naszym uczynność ich wiekuistą zapłatą nagrodzić raczył. R. Ciebie prosimy, wysłuchaj nas, Panie.   
V. Abyś urodzaje ziemskie dać i zachować raczył. R. Ciebie prosimy, wysłuchaj nas, Panie.   
V. Abyś wszystkim wiernym zmarłym wieczny odpoczynek dać raczył. R. Ciebie prosimy, wysłuchaj nas, Panie.   
V. Abyś nas wysłuchać raczył. R. Ciebie prosimy, wysłuchaj nas, Panie.   
   
V. Baranku Boży, który gładzisz grzechy świata. R. Przepuść nam, Panie.   
V. Baranku Boży, który gładzisz grzechy świata. R. Wysłuchaj nas, Panie.   
V. Baranku Boży, który gładzisz grzechy świata. R. Zmiłuj się nad nami.   
V. Chryste, usłysz nas.   
R. Chryste, wysłuchaj nas. [^1054]   


### Uroczysta Msza Rezurekcyjna  
*Odnowiwszy w sobie łaskę Chrztu, który nas wszczepił w misterium śmierci i Zmartwychwstania Pańskiego, składamy ofiarę Mszy świętej, W tej Ofierze w sakramentalny sposób stanie się obecne misterium paschalne, to jest tajemnicze przejście Chrystusa przez śmierć do nowego życia.*   
*Msza głosi chwałę Chrystusa Zmartwychwstałego (Gloria, Alleluja, ewangelia, prefacja) i dusz, które przez Chrzest święty rozpoczęły nowe życie (lekcja, kolekta, Hanc igitur).*   
*Pod koniec litanii kantorzy intonują uroczyste Kyrie, eleison w tonie wielkanocnym.*   
*Celebrans udaje się do ołtarza i nie odmawiając modlitw u stopni okadza go w zwykły sposób.*   


### Kolekta  
   
   
Boże, który tę najświętszą noc uświetniasz chwałą Zmartwychwstania Pańskiego, zachowaj w nowych Twych dzieciach ducha przybrania, któregoś im użyczył: aby odnowieni na duchu i ciele mogli Ci służyć w nieskazitelności.   
Przez tegoż Pana. [^1055]   
   
*Chrzest, który dał nam udział w zmartwychwstaniu, zobowiązuje nas do pielęgnowania nowego życia; żyjmy już odtąd jako zmartwychwstali, opromienieni nadzieją niebieskiej chwały.*   


### Lekcja  
Czytanie z Listu świętego Pawła Apostoła do Kolosan.   
*Kol 3:1-4*   
Bracia: Jeżeli razem z Chrystusem powstaliście z martwych, szukajcie tego, co w górze jest, gdzie Chrystus siedzi po prawicy Boga. Starajcie się o to, co w górze jest, nie o to, co jest na ziemi. Umarliście bowiem, a życie wasze ukryte jest z Chrystusem w Bogu. Gdy ukaże się Chrystus, życie nasze, wtedy i wy ukażecie się razem z Nim w chwale. [^1056]   


### Alleluja  
   
*Celebrans zaczyna Alleluja: śpiewa je trzykrotnie, za każdym razem coraz wyżej, a wszyscy za nim powtarzają również trzykrotnie:*   
   
S. Alleluja!   
C. Alleluja!   
   
S. Alleluja!   
C. Alleluja!   
   
S. Alleluja!   
C. Alleluja!   
   
*Chór śpiewa dalej:*   
   
*Ps 117, 1*   
V. Dziękujcie Panu, bo jest dobry, bo miłosierdzie Jego na wieki.   


### Traktus  
   
*Ps 116*   
V. Chwalcie Pana, wszystkie narody, wysławiajcie Go, wszystkie ludy.   
V. Bo Jego miłosierdzie nad nami utwierdzone, a wierność Pańska trwa na wieki. [^1057]   


### Ewangelia  
   
*Do śpiewania ewangelii nie niesie się świec, ponieważ przyświeca paschał.*   
   
Ciąg dalszy ☩ Ewangelii świętej według Mateusza.   
*Mt 28: 1-7*   
A późno po szabacie, gdy świtało na pierwszy dzień tygodnia, przyszła Maria Magdalena i druga Maria obejrzeć grób. A oto stało się wielkie trzęsienie ziemi. Anioł bowiem Pański zstąpił z nieba i przystąpiwszy odsunął kamień i usiadł na nim. I było wejrzenie jego jako błyskawica, a szaty jego jako śnieg. A z bojaźni przed nim przerazili się strażnicy i stali się jakoby umarli. A odpowiadając Anioł rzekł niewiastom: «Nie bójcie się wy. Wiem bowiem, że szukacie Jezusa, który był ukrzyżowany. Nie masz Go tu, albowiem zmartwychwstał, jako zapowiedział. Pójdźcie, a oglądajcie miejsce, gdzie Pan był złożony. I idąc śpiesznie, powiedzcie uczniom Jego, że zmartwychwstał i oto zdąża przed wami do Galilei: tam Go ujrzycie. Otom wam zapowiedział». [^1058]   
   
   
*Nie odmawia się Credo, ani antyfony na ofiarowanie.*   


### Sekreta  
Prosimy Cię, Panie, przyjmij modlitwy wiernych wraz z darami ofiarnymi: aby ofiara, która wzięła początek w misterium paschalnym, za łaską Twoją stała się dla nas lekarstwem na wieczność.   
Przez Pana. [^1059]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza tej nocy uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca: [^1060]   


### Laudes  
   
*Po Komunii wiernych chór zaczyna śpiewać Laudes: poranną modlitwę Kościoła, skróconą do jednego psalmu i kantyku.*   
   
Ant. Alleluja, alleluja, alleluja.   
   
*Psalm 150*   
 (150:1) Chwalcie Pana w Jego świątyni, * chwalcie Go na wzniosłym Jego nieboskłonie.   
 (150:2) Chwalcie Go dla możnych dzieł Jego, * chwalcie dla najwyższego Jego majestatu.   
 (150:3) Chwalcie Go dźwiękiem trąby, * chwalcie na harfie i cytrze.   
 (150:4) Chwalcie Go bębnem i tańcem, * chwalcie na strunach i flecie.   
 (150:5) Chwalcie Go na dźwięcznych cymbałach, chwalcie na cymbałach brzęczących: * niech chwali Pana wszystko, co żyje.   
V. Chwała Ojcu, i Synowi, * i Duchowi Świętemu.   
R. Jak była na początku, teraz i zawsze, * i na wieki wieków. Amen.   
Ant. Alleluja, alleluja, alleluja. [^1061]   
   
   
*Celebrans intonuje antyfonę do kantyku:*   
*Mk 16,2*   
Ant. I bardzo rano, * w pierwszy dzień tygodnia niewiasty przyszły do grobu, gdy już wzeszło słońce, alleluja.   
   
*Pieśń Zachariasza*   
*Łk 1,68-79*   
Błogosławiony Pan Bóg Izraela, * nawiedził bowiem lud swój i odkupił.   
I z mocą dokonał naszego zbawienia * w rodzie Dawida, swojego sługi.   
Jak rzekł przez usta świętych swych Proroków, * którzy ongiś byli:   
Że nas wybawi od naszych wrogów * i z ręki wszystkich, co nas nienawidzą.   
Wyświadczy miłosierdzie ojcom naszym, * pomny będzie na swe święte przymierze.   
Na przysięgę daną ojcu naszemu Abrahamowi, * iż nam udzieli tego,   
Byśmy wyzwoleni z rąk naszych wrogów, * mogli Mu służyć bez trwogi,   
W świętości i sprawiedliwości przed Jego obliczem * po wszystkie dni nasze.   
A ty, o dziecię, zwane będziesz prorokiem Najwyższego, * bo pójdziesz przed obliczem Pana gotować Jego drogi,   
By dać ludowi Jego wiedzę o zbawieniu * przez odpuszczenie ich grzechów,   
Dzięki tkliwemu miłosierdziu Boga naszego, * z jakim nas z wysoka nawiedzi Wschodzące Słońce,   
Dzięki tkliwemu miłosierdziu Boga naszego, * z jakim nas z wysoka nawiedzi Wschodzące Słońce,   
Dzięki tkliwemu miłosierdziu Boga naszego, * z jakim nas z wysoka nawiedzi Wschodzące Słońce,   
By oświecić tych, co siedzą w mrokach i w cieniu śmierci, * by skierować stopy nasze na drogę pokoju.   
Chwała Ojcu i Synowi * i Duchowi Świętemu.   
Jak była na początku, teraz i zawsze * i na wieki wieków. Amen.   
   
Ant. I bardzo rano, * w pierwszy dzień tygodnia niewiasty przyszły do grobu, gdy już wzeszło słońce, alleluja. [^1062]   
   
   
*Po powtórnym odśpiewaniu antyfony celebrans śpiewa:*   
   
V. Pan z wami.    
R. I z duchem twoim.   


### Pokomunia  
   
Tchnij w nas, o Panie, Twojego Ducha miłości i w dobroci Swojej zjednocz tych, których nasyciłeś wielkanocnym Sakramentem.   
Przez Pana. [^1063]   


### Zakończenie  
V. Idźcie, ofiara spełniona, alleluja, alleluja.   
R. Bogu dzięki, alleluja, alleluja. [^1064]   
■


## Msza w Dzień Zmartwychwstania Pańskiego   

<div style="text-align:center"><img src ="./data/divinum-officium-custom/web/www/missa/Polski/Tempora/Pasc0-0.png" /></div>

*Stacja u Najświętszej Maryi Panny Większej*   
*1 klasy*   
*Szaty białe*   
W Niedzielę Wielkanocną zachował się pierwotny zwyczaj odprawiania dwu Mszy świętych: jednej na zakończenie nocnej Wigilii i drugiej przed południem. W tej drugiej Mszy triumfalna radość wielkanocna dochodzi do szczytu. Czterokrotnie powtarza się zdanie: «na Paschę naszą został ofiarowany Chrystus». Zbawiciel, przeszedłszy zwycięsko przez śmierć, wyzwolił nas spod władzy śmierci, szatana i grzechu i umożliwił nam przejście do nowego życia. Zjednoczeni z Jezusem cieszymy się Jego zwycięstwem.   


### Introit  
*Ps 138:18,5-6*   
*Zmartwychwstały Chrystus zwraca się do Ojca Niebieskiego w akcie adoracji i miłości:*   
Zmartwychwstałem i wciąż jestem z Tobą, alleluja; położyłeś na mnie rękę Swoją, alleluja. Przedziwna jest wiedza Twoja, alleluja, alleluja.   
*Ps 138:1-2*   
Panie, Ty mnie przenikasz i znasz, Ty wiesz o moim spoczynku i o mym powstaniu.   
Chwała Ojcu.   
Zmartwychwstałem i wciąż jestem z Tobą, alleluja; położyłeś na mnie rękę Swoją, alleluja. Przedziwna jest wiedza Twoja, alleluja, alleluja.[^1065]   


### Kolekta  
Boże, Ty w dniu dzisiejszym pokonałeś śmierć i otworzyłeś nam bramy wieczności przez Jednorodzonego Syna Twego; racz wspomagać nasze pragnienia, które uprzedzającą łaską Swoją sam obudziłeś.   
Przez tegoż Pana.[^1066]   


### Lekcja  
Czytanie z Listu świętego Pawła Apostoła do Koryntian.   
*1 Kor 5:7-8*   
*W Starym Testamencie przed Wielkanocą usuwano z domów chleb kwaszony. Baranka paschalnego wolno było spożywać tylko z chlebem przaśnym – niekwaszonym. Chrystus, nasz Baranek paschalny, został na krzyżu ofiarowany za wszystkich. Ofiara Jego trwa. Aby brać w niej pełny udział, trzeba usunąć ze swojego życia kwas grzechu.*   
Bracia: Uprzątnijcie stary kwas, abyście się stali nowym zaczynem, jako też przaśni jesteście. Albowiem na Paschę naszą został ofiarowany Chrystus. Świętujmy tedy nie w starym kwasie ani też w kwasie złości i przewrotności, ale w przaśnikach szczerości i prawdy.[^1067]   


### Graduał  
Alleluja, alleluja   
*Ps 117:24; 117:1*   
Oto dzień, który Pan uczynił; radujmy się zeń i weselmy.   
V. Dziękujcie Panu, bo jest dobry, bo miłosierdzie Jego na wieki. Alleluja, alleluja.   
*1 Kor 5:7*   
V. Na Paschę naszą został ofiarowany Chrystus.[^1068]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1069]   


### Ewangelia  
Ciąg dalszy ☩ Ewangelii świętej według Marka.   
*Mk 16:1-7*   
Onego czasu: Maria Magdalena i Maria Jakubowa, i Salome nakupiły wonności, aby pójść i namaścić Jezusa. I bardzo rano w pierwszy dzień tygodnia przyszły do grobu, gdy już wzeszło słońce. A mówiły do siebie: «Któż nam odsunie kamień od drzwi grobowca?» I spojrzawszy, ujrzały kamień odsunięty. Był bowiem bardzo wielki.   
A wszedłszy do grobowca, ujrzały młodzieńca siedzącego po prawej stronie, ubranego w szatę białą, i zdumiały się. Ale on rzekł im: «Nie lękajcie się, szukacie Jezusa Nazareńskiego, ukrzyżowanego: powstał, nie masz Go tu, oto miejsce, gdzie Go złożono. Ale idźcie, powiedzcie uczniom Jego i Piotrowi, że was uprzedza do Galilei: tam Go ujrzycie, jako wam powiedział».[^1070]   


### Antyfona na Ofiarowanie  
*Ps 75:9-10*   
*Wspominamy trzęsienie ziemi, które towarzyszyło Zmartwychwstaniu Chrystusa.*   
Przelękła się ziemia i zamilkła, kiedy Bóg podniósł się na sądy, alleluja.[^1071]   


### Sekreta  
Prosimy Cię, Panie, przyjmij modlitwy wiernych wraz z darami ofiarnymi: aby ofiara, która wzięła początek w misterium paschalnym, za łaską Twoją stała się dla nas lekarstwem na wieczność.   
Przez Pana.[^1072]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1073]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1074]   


### Antyfona na Komunię  
*1 Kor 5:7-8*   
Na Paschę naszą został ofiarowany Chrystus, alleluja; świętujmy tedy w przaśnikach szczerości i prawdy, alleluja, alleluja, alleluja.[^1075]   


### Pokomunia  
Tchnij w nas, o Panie, Twojego Ducha miłości i w dobroci Swojej zjednocz tych, których nasyciłeś wielkanocnym Sakramentem.   
Przez Pana.[^1076]   


### Objaśnienia Ewangelii  

\(1\) Oburzeniu byli Apostołowie i inni uczniowie Pana Jezusa wszystkiem
tem, co się stało w Wielki Piątek. Oni tak uwierzyli w P. Jezusa, – tak
przywykli, że P. Jezus udaremniał wszelkie złości i spiski faryzeuszów,
tak byli pewni przywiązania do Niego ludu, że ani im na myśl nie
przychodziło, ażeby P. Jezus mógł kiedyś ulec przemocy faryzeuszów,
a choćby świata całego. Oni tak na pewne się spodziewali, że P. Jezus
wskrzesi dawne królestwo Dawidowe i rozszerzy je na świat cały,
że nieraz nawet różne snuli marzenia, jak w niedalekiej już może
przyszłości, jako najwierniejsi przyjaciele Jego, pierwsze w tem nowem
królestwie zajmą godności. Wszak dopiero co w Kwietnią niedzielę, cały
naród, i to w stolicy państwa, witał Chrystusa jako króla i pana swego.
A tu naraz, w kilka dni później, w przeciągu ośmnastu godzin, uwięziony,
osądzony, skazany i zawieszony na hańbiącem drzewie krzyża, skonał.
Ogarnęło ich zwątpienie. Sprawdza się na nich proroctwo, jakie im
przypomniał P. Jezus: «uderzę pasterza i rozproszą się owce trzody».
Błąkają się bezradni i trwożą się, że i ich każą rychło faryzeusze
uwięzić i wydać na śmierć. Koło jednej jeszcze tylko kupią się Matki
Bolesnej. Ciężkie i długie wloką się im godziny; minął piątek wieczór,
minęła noc, minęła sobota cała, mija i noc następna, a im wciąż ciężko
i smutno, bo niemasz pośród nich P. Jezusa.

\(2\) Niewiasty również przygnębione, wśród łez obfitych wspominają one
szczęśliwe czasy, kiedy z majętności swoich wolno im było usługi oddawać
P. Jezusowi. Magdalena przypomina sobie, jak mile przyjął był P. Jezus,
że Go onegdaj jeszcze w domu Szymona trędowatego, namaściła drogocennym
olejkiem i teraz dopiero żywiej niż wtenczas zrozumiała, co P. Jezus dla
jej obrony powiedział: «uprzedziła pomazać ciało moje na pogrzeb.» Nowa
przychodzi jej myśl, ażeby namaścić w grobie ciało Pana Jezusa. Naradza
się z innemi niewiastami i wszystkie spieszą jeszcze w piątek na miasto,
ale nie gorączkują się i cierpliwie czekają przez cały dzień święty,
którego za nic nie chciałyby naruszyć. Lecz skoro minął, bardzo rano
jeszcze przed wschodem słońca, wstają i idą społem do grobu. Zastają
kamień odwalony, grób pusty i aniołów, oznajmiających, że P. Jezus
zmartwychwstał. Nie dowierzają też aniołom; tak nieprawdopodobnem im się
wydaje, żeby P. Jezus miał żyć i że Go tu na ziemi jeszcze mają oglądać.
Przerażone widokiem aniołów niewiasty wracają do wieczernika.

\(3\) Już P. Jezus okazał się był Matce Najśw., bo Ona ponieważ
najwięcej z Nim współbolała, więc też pierwsza i najobficiej miała z Nim
współweselić się z Jego Zmartwychwstania. Następnie ukazuje się P. Jezus
Magdalenie, jako tej, która «wielce umiłowała»; zrazu niby w postaci
ogrodnika, ale bezpośrednio potem woła ją po imieniu, a ona poznawszy Go
z okrzykiem radości: «Rabboni¸» przypada do Jego świętych stóp. Dalej
zabiega P. Jezus drogę onym innym niewiastom, które były pierzchnęły
od grobu Jego. Wreszcie ukazuje się i Piotrowi. I szybko rozchodzi się
między wszystkimi uczniami radosna wieść, że P. Jezus żyje,
że zmartwychwstał i ukazał się Szymonowi. Otucha wstępuje w ich serca
zwątpiałe, odważniej już patrzą w świat i w przyszłość, a wszystek ich
smutek przemienia się w wesele i radość tak wielką, że z serca wyrywa im
się dziękczynne Alleluja, rozbrzmiewa dalej przez wszystkie wieki aż
po nasze czasy i odgłos znajduje w niebie, gdzie zlewa się pieniami
anielskimi i trwać będzie bez miary i końca na zawsze.

\(4\) «Chrystus z martwych powstawszy, więcej nie umiera,» mówi Apostoł.
Żyje P. Jezus, a więc słusznie możemy i powinniśmy się cieszyć, bo mamy
do kogo w każdej potrzebie i w każdem niebezpieczeństwie się uciekać,
mamy na kim polegać. Tak, żyje wszechmocny, nieskończenie dobry i hojny
nasz Pan, a zatem wszędzie, zawsze i we wszystkiem ufajmy Mu. Nie
zapominajmy cześć Mu oddawać, oglądać się na Niego, żeby mu się w niczem
nie narazić. Zaprawdę dość się P. Jezus nacierpiał
przed Zmartwychwstaniem Swojem za nas i za nasze zbawienie, niechże już
więc nie cierpi z naszego powodu! Ale czyż może jeszcze P. Jezus
cierpieć po Zmartwychwstaniu? Może, odpowiadam i rzeczywiście też wiele
bardzo cierpi od grzeszników. Oto ukazał się P. Jezus już po chwalebnem
Wniebowstąpieniu Swojem Szawłowi, który potem stał się Pawłem Apostołem
i taką gorzką uczynił mu wymówką: «Szawle, Szawle, przez Mię
prześladujesz? Który rzekł: Ktoś jest Panie? A On: Jam jest Jezus,
którego ty prześladujesz.» Jakże to? Wszak Paweł więził nie P. Jezusa,
ale tylko uczniów i wyznawców Jego? Tak, ale P. Jezus powiedział:
«Zaprawdę powiadam wam: pókiście uczynili jednemu z tych braci
moich najmniejszych, Mnieście uczynili.» Komu P. Jezus pozwolił
i nakazał mówić do Ojca Swego niebieskiego: «Ojcze nasz», tego tem
samem uczynił też bratem swoim, i by też kto był najmniejszym i ostatnim
w oczach świata, przecież wiernie dotrzymuje mu obietnicy: «cokolwiek
tobie kto czynił złego, lub dobrego, Mnie to uczynił.» A zatem jeśli
kogo spotwarzyłeś albo zelżyłeś, spotwarzyłeś i zelżyłeś tem samem
P. Jezusa. Porachuj przeto, jeśli możesz, jak wielu ludzi w życiu swojej
lekceważyłeś, pokrzywdziłeś i zasmuciłeś, a będziesz wiedział, jak wiele
P. Jezus już z twojej jedynie winy musiał cierpieć. To co cierpiał
na krzyżu, to szło na nasze zbawienie; ale co po Zmartwychwstaniu swoje
cierpi od nas, to jest dla Niego tem cięższe, że idzie nam nie
na pożytek, ale na szkodę doczesną i wieczną.

\(5\) Zmartwychwstał P. Jezus w wielkiej jasności i chwale. Oblicze Jego
jaśniało, jak niegdyś na górze Przemienienia i promieniało nad słońce,
a szczególnie rany Jego święte miały blask wszelkie ludzkie pojęcie
przechodzący, szaty Jego bielsze nad śnieg, a to wszystko było tylko
jakby jednym słabym promykiem tego szczęścia, którem promieniała Dusza
Jego przebłogosławiona. I my także, jeżeli żyć będziemy według przykazań
i przykładów Jego, a zwłaszcza jeśliby przytrafiło się nam cierpieć
prześladowanie i ponieść śmierć dla sprawiedliwości, zmartwychwstaniemy
chwalebnie i my!

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Poniedziałek Wielkanocny   
*Stacja u Św. Piotra*   
*1 klasy*   
*Szaty białe*   
Cała oktawa Wielkanocna ma charakter świąteczny. Dawniej nowo ochrzczeni ubrani w białe szaty codziennie brali udział we Mszy świętej. W pierwszy dzień tygodnia stacja odbywa się u grobu św. Piotra, któremu Chrystus ukazał się jako pierwszemu z Apostołów. W lekcji słyszymy jego głos. Jest to świadectwo człowieka, który osobiście obcował z Chrystusem zmartwychwstałym. Uczniom zdążającym do Emaus sam Chrystus tłumaczył właściwe znaczenie proroctw mesjańskich Starego Testamentu i dał się im poznać przy łamaniu chleba. Nam również ukazuje się Zmartwychwstały pod sakramentalnymi postaciami i obdarza nas duchową radością, której obrazem była ziemia «opływająca mlekiem i miodem» (antyfona na wejście).   


### Introit  
*Wj 13:5; 13:9*   
Wprowadził was Pan do ziemi opływającej mlekiem i miodem, alleluja: aby też prawo Pańskie zawsze było na ustach waszych, alleluja, alleluja.   
*Ps 104:1*   
Chwalcie Pana i wzywajcie Jego imienia: dzieła Jego głoście wśród narodów.   
Chwała Ojcu.   
Wprowadził was Pan do ziemi opływającej mlekiem i miodem, alleluja: aby też prawo Pańskie zawsze było na ustach waszych, alleluja, alleluja.[^1077]   


### Kolekta  
Boże, który w uroczystość paschalną zgotowałeś światu uzdrowienie, prosimy Cię, obdarz Swój lud darami niebieskimi, aby mógł osiągnąć zupełną wolność i zdążał do życia wiecznego.   
Przez Pana.[^1078]   


### Lekcja  
Czytanie z Dziejów Apostolskich.   
*Dz 10, 37-43*   
W one dni: Piotr, stojąc pośród rzeszy, rzekł: «Mężowie, bracia! Wiecie, że stało się słowo po całej Judei, począwszy od Galilei, po chrzcie, który głosił Jan. Jak Jezus z Nazaretu, którego Pan namaścił Duchem Świętym i mocą, przeszedł czyniąc dobrze i uzdrawiając uciśnionych przez szatana, bo Bóg był z Nim. A my jesteśmy świadkami tego wszystkiego, co On czynił w krainie żydowskiej i w Jerozolimie. Jego to zabili, zawiesiwszy na drzewie. Ale Bóg wskrzesił Go dnia trzeciego i dozwolił Mu ukazać się nie całemu ludowi, ale upatrzonym przez Boga świadkom, to jest nam, którzyśmy z Nim jedli i pili po Jego zmartwychwstaniu. I rozkazał nam, abyśmy głosili ludowi i świadczyli, że On jest ustanowionym przez Boga sędzią żywych i umarłych. O Nim świadczą wszyscy Prorocy, że ci wszyscy, którzy weń wierzą, dostępują odpuszczenia grzechów przez imię Jego».[^1079]   


### Graduał  
Alleluja, alleluja   
*Ps 117:24; 117:2*   
Oto dzień, który Pan uczynił; radujmy się zeń i weselmy.   
V. Teraz niech mówi dom Izraela, że (Pan) jest dobry, że Jego miłosierdzie na wieki. Alleluja, alleluja.   
*Mt 28:2*   
Anioł Pański zstąpił z nieba i przystąpiwszy odsunął kamień, i usiadł na nim.[^1080]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1081]   


### Ewangelia  
Ciąg dalszy ☩ Ewangelii świętej według Łukasza.   
*Łk 24:13-35*   
Onego czasu: Dwaj z uczniów Jezusa tegoż dnia szli do miasteczka, zwanego Emaus, które oddalone było o sześćdziesiąt stadiów od Jeruzalem. I rozmawiali z sobą o wszystkim, co się wydarzyło. I stało się, podczas gdy rozmawiali i wzajemnie się pytali, że sam Jezus przybliżywszy się szedł z nimi. A oczy ich były przesłonięte, aby Go nie poznali.   
I rzekł do nich: «Cóż to są za rozmowy, które idąc prowadzicie między sobą, i jesteście smutni?» A odpowiadając jeden z nich, imieniem Kleofas, rzekł do Niego: «Czyżeś: ty sam przechodniem w Jerozolimie, że nie wiesz, co się w niej w tych dniach stało?» A On im rzekł: «Co?» I powiedzieli Mu o Jezusie Nazareńskim, który był prorokiem, potężnym w czynie i w mowie wobec Boga i całego ludu. I jak Go przedniejsi kapłani i przełożeni nasi wydali na śmierć i ukrzyżowali. A myśmy się spodziewali, że On miał odkupić Izraela. I teraz po tym wszystkim jest już dzisiaj trzeci dzień od czasu, jak się to stało. Ale i niektóre z naszych niewiast przeraziły nas, były bowiem przed świtaniem u grobu i nie znalazłszy Jego ciała przyszły mówiąc, że nawet miały widzenie Aniołów, którzy powiadają, że On żyje. I poszli byli niektórzy z naszych do grobu, i tak znaleźli, jako im powiadały niewiasty, ale Jego samego nie znaleźli.   
A On rzekł do nich: «O głupi i serca leniwego ku wierzeniu temu wszystkiemu, co mówili Prorocy. Czyż nie potrzeba było aby Chrystus cierpiał i tak wszedł do chwały swojej?» I począwszy od Mojżesza i wszystkich Proroków, wykładał im, co było o Nim we wszystkich Pismach.   
I przybliżyli się do miasteczka, do którego szli, a On okazywał, jakoby dalej iść miał. I przymusili Go mówiąc: «Zostań z nami, bo ma się ku wieczorowi i dzień się już nachylił». I wszedł z nimi. I stało się, gdy zasiadł z nimi przy stole, że wziął chleb, błogosławił, łamał i podawał im. I otworzyły się oczy ich, i poznali Go, ale On zniknął sprzed oczu ich. I mówili między sobą: «Czyż serce nasze nie pałało w nas, gdy mówił w drodze i Pisma nam wyjaśniał?»   
I powstawszy tejże godziny, wrócili do Jeruzalem. I znaleźli zgromadzonych jedenastu i tych, którzy z nimi byli, mówiących: Iż wstał Pan prawdziwie i ukazał się Szymonowi. A oni opowiadali, co się stało w drodze i jak Go poznali przy łamaniu chleba.[^1082]   


### Antyfona na Ofiarowanie  
*Mt 28:2; 28:5-6*   
Anioł Pański zstąpił z nieba i rzekł niewiastom: Ten, którego szukacie, zmartwychwstał, jak zapowiedział, alleluja.[^1083]   


### Sekreta  
Prosimy Cię, Panie, przyjmij modlitwy wiernych wraz z darami ofiarnymi; aby ofiara, która wzięła początek w misterium paschalnym, za łaską Twoją stała się dla nas lekarstwem na wieczność.   
Przez Pana.[^1084]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1085]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1086]   


### Antyfona na Komunię  
*Łk 24:34*   
Powstał Pan z martwych i ukazał się Piotrowi, alleluja.[^1087]   


### Pokomunia  
Tchnij w nas, o Panie, Twojego Ducha miłości i w dobroci Swojej zjednocz tych, których nasyciłeś wielkanocnym Sakramentem.   
Przez Pana.[^1088]   


### Objaśnienia Ewangelii  

\(1\) Na przykładzie uczniów idących do Emmaus doskonale widzimy, jakie
zwątpienie i przygnębienie ogarnęło apostołów i uczniów po śmierci Pana
na krzyżu. «Myśmy się spodziewali,» mówią, «iż On miał był odkupić
Izraela.» Spodziewaliśmy się, a więc jakby chcieli powiedzieć: ale teraz
już się niczego nie spodziewamy, nadzieja nasza spełzła na niczem.
A choć już coś posłyszeli o zmartwychwstaniu Pańskiem, to im się
w głowie pomieścić nie chciało; bo któż kiedy słyszał, żeby umarły
zmartwychwstał. Wskrzesił ci P. Jezus młodzieńca z Naim i córkę Jaira,
i niedawno temu Łazarza, ale żeby samego Siebie miał wskrzesić,
to zdawało im się niemożebnem. Więc też wieść o zmartwychwstaniu Jego,
zamiast ich ucieszyć, tylko przestraszyła. Nie mogli zrozumieć tajemnicy
Zmartwychwstania, bo nie rozumieli tajemnicy krzyża.

\(2\) Z tem wszystkiem uczniowie ci nie przestali kochać P. Jezusa,
o Nim myśleć i mówić. Ale i P. Jezus nawzajem nie przestał o nich dbać.
Spólna ku P. Jezusowi miłość sprawiła, że razem ze sobą odbywają drogę
i o Panu rozmawiają, więc i Pan dotrzymuje im obietnicy swojej: «Gdzie
są dwaj albo trzej zgromadzeniu w Imię moje, tamem jest pośrodku nich.»
Oby chcieli pamiętać na tę obietnicę i zapowiedź wszyscy, co są
zgromadzeniu w Imię Pańskie, tzn. z woli Pańskiej. Mąż i żona, rodzice
i dzieci w jedno są złączeni w Imię Pańskie, więc Pan pośrodku nich.
W rodzinie chrześcijańskiej P. Jezus, choć niewidomym sposobem, a jednak
ustawicznie jest obecny; a jakimże prawem się dzieje, że tak często mąż
żonę znieważa, a żona mężowi dokucza; dzieci zaś nauczywszy się od ojca
własnego nie szanować matki, a od matki rodzonej nie słuchać ojca,
zamiast czcić rodziców, stają się dla nich w najsmutniejszem tego słowa
znaczeniu «skaraniem Pańskiem». W Imię Pańskie, bo w imię obowiązku
przez Opatrzność Bożą na nich włożonego, gromadzą się ludzie do wspólnej
pracy po biurach, fabrykach i warsztatach, gromadzą się w polu i po
domach a więc P. Jezus w pośrodku nich; mimo to jakaż tam nieraz obraza
Boża, kłótnie, rozmowy, najohydniejsze, obmowy, krytykowania
przełożonych, narzekania itp.

\(3\) Na dwie szczególnie rzeczy zwraca Pan Jezus uwagę: «Co to są
za rozmowy, jakie macie między sobą i jesteście smętni?» Na rozmowy; bo
jeżeli z każdego słowa próżnego przyjdzie nam zdać liczbę na sądzie
Bożym, cóż dopiero czeka nas za tyle obmów i plotek, za tyle przezwisk
i przekleństw, za tyle kłamstw i wykrętów, a najgorzej za tyle słów,
żartów i gadania niewstydliwego, o którym to występku mówi Pismo św.:
«porubstwo i wszelka nieczystość niechaj nie będzie ani pomieniona
między wami, jako przystoi świętym.» Oj, ciężko i bardzo ciężko będzie
na sądzie Bożym tym, którzy żarty i śmiechy sobie stroją, z grzechu
tego, za który podobno najwięcej ludzi idzie na wieczne potępienie.
A smutek? Czem rdza dla żelaza, tem smutek dla duszy. Niepodobnać
sprawić, żeby nigdy smutek nas nie napadał, kiedy i P. Jezusa ogarnął
w ogrojcu. Ale ręce złożyć i beznadziejnie poddawać się, albo nawet
niejako hodować smutek – rzecz jest niepożyteczna i szkodliwa.
Niepożyteczna, bo tem, że się smucisz, przyczyny smutku nie usuniesz; co
się stało, nie odstanie się; szkodliwa zaś, bo smutek dobrowolny
utrudnia zarówno pracę, jak i modlitwę, a tem samem niesłychanie łatwo
naraża na rozmaite pokusy.

\(4\) «O głupi leniwego serca,» mówi P. Jezus uczniom, i nic tem nie
ujmuje ani łaskawości, ani cichości serca swego. Bo też cichość
i słodycz serca bynajmniej nie są ślamazarnością, ani niedołęstwem.
Ktokolwiek dzierży władzę, czyli jest przełożonym, nie może zawsze
na łagodnych i miękkich poprzestać słówkach, jak on Heli w starym
Zakonie, który synów swoich nie śmiał surowo skarcić, a przez to naraził
i siebie i ich i cały ród swój na zgubę, a naród na klęskę. Powinni
nieraz rodzice swoje dzieci, nauczyciele swoich uczniów, panowie swoje
sługi połajać, zgromić albo ukarać, jeżeli nie chcą stać się spółwinnymi
ich grzechów. Ale, żeby zachować tak przez P. Jezusa zalecaną cichość
i pokorę serca, nie spiesz się z naganą ani z karą wtenczas, kiedy
jesteś wzburzony, lub rozgniewany. Poczekaj, aż cię pierwszy gniew
przeminie, a uspokoiwszy się, wtenczas dopiero uczciwie, rozumnie i po
Bożemu, a zarazem też skutecznie powiesz albo i uczynisz, coś powiedzieć
albo uczynić powinien.

\(5\) Wielkie słowo wypowiada P. Jezus w dzisiejszej Ewangelii:
«Potrzeba było, aby to był cierpiał Chrystus i tak wszedł do Chwały
swojej.» Chwała P. Chrystusowa na tem polega i stąd płynie, że odkupił
rodzaj ludzki i stał się początkiem i sprawcą naszego zbawienia. Według
odwiecznych wyroków Bożych tak było postanowione, że przez Krzyż i Mękę
Swoją miał P. Jezus odkupić świat, więc dlatego było potrzeba, aby
to wszystko cierpiał. Ale ponieważ, według słów św. Augustyna P. Jezus
stworzył nas bez nas, ale nie zbawi nas bez naszego z Nim spółdziałania,
dlatego potrzeba też, abyśmy i my współcierpieli z P. Jezusem. I dlatego
wyraźnie mówi Pismo św. i jest to jednym z artykułów Wiaty, «iż przez
wiele ucisków trzeba nam wnijść do Królestwa Bożego». Mimo to nie
umiemy, ani nawet nie chcemy oswoić się potrzebą cierpienia. Niech kogo
najmniejsza spotka przeciwność, zdaje mu się to być jakąś rzeczą
nadzwyczajną i niesłychaną. I narzeka na siebie i dolę swoją
nieszczęśliwą, na ludzi i świat cały, a w końcu i na Boga samego. I im
więcej kto narzeka, tem ciężej mu na sercu tak, że niejeden poczyna
w siebie wmawiać i prawie temu wierzyć, że i sam P. Jezus i Matka Jego
Bolesna nie mieli tak ciężkiego życia. O głupi my i leniwego serca ku
wierzeniu temu wszystkiemu, co Kościół św. i doświadczenie własne setki
i tysiące razy na wszystkie nuty nam powtarza, że ziemia, odkąd skutkiem
grzechu przestała być rajem, zawsze i dla każdego pozostanie padołem
płaczu, że nie masz kącika bez krzyżyka, że każdy ma i musi mieć swego
mola, który go gryzie.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Wtorek Wielkanocny   
*Stacja u Św. Pawła za Murami*   
*1 klasy*   
*Szaty białe*   
Wczoraj słyszeliśmy św. Piotra, dzisiaj św. Paweł świadczy o Zmartwychwstaniu Chrystusa (lekcja). Jako ewangelie czytamy opis ukazania się Pana Jezusa Apostołom zgromadzonym w Wieczerniku. Śmierć i Zmartwychwstanie Zbawiciela były spełnieniem proroctw Starego Testamentu. Chrzest jednoczy nas z tą śmiercią i Zmartwychwstaniem (antyfona na wejście i na ofiarowanie) i nakłada na nas obowiązek dążenia do dóbr wiecznych (antyfona na komunię).   


### Introit  
*Syr 15:3-4*   
Pan ich napoił wodą mądrości, alleluja, alleluja; tak ich umocni, że się nie zachwieją, alleluja; i na wieki ich wywyższy, alleluja, alleluja.   
*Ps 104: 1*   
Chwalcie Pana i wzywajcie Jego imienia: dzieła Jego głoście wśród narodów.   
Chwała Ojcu.   
Pan ich napoił wodą mądrości, alleluja, alleluja; tak ich umocni, że się nie zachwieją, alleluja; i na wieki ich wywyższy, alleluja, alleluja.[^1089]   


### Kolekta  
Boże, który ciągle wzbogacasz Swój Kościół nowym potomstwem, daj sługom Twoim, aby przestrzegali w życiu zobowiązań płynących z Sakramentu, który z wiarą przyjęli.   
Przez Pana.[^1090]   


### Lekcja  
Czytanie z Dziejów Apostolskich.   
*Dz 13:16; 13:26-33*   
W one dni: Powstał Paweł i nakazując ręką milczenie rzekł: «Mężowie bracia, synowie rodu Abrahama i ci pośród was, którzy się lękają Boga. Do was zostało posłane słowo tego zbawienia. Mieszkańcy bowiem Jerozolimy i zwierzchnicy ich nie uznali Go, a przez wyrok wypełnili zapowiedzi Proroków czytane im w każdy szabat. Nie znaleźli w Nim żadnej przyczyny śmierci, a prosili Piłata, aby mogli Go zabić. I gdy wykonali wszystko, co o Nim napisano, zdjęli Go z krzyża i złożyli Go w grobie, Bóg wszakże wskrzesił Go z martwych dnia trzeciego, o On ukazywał się przez wiele dni tym, którzy razem z Nim przyszli z Galilei do Jerozolimy i którzy po dziś dzień dają o Nim świadectwo wobec ludu. I my zwiastujemy wam tę obietnicę daną ojcom naszym, że ją wypełnił Bóg dla dzieci naszych, wskrzeszając Jezusa Chrystusa, Pana naszego».[^1091]   


### Graduał  
Alleluja, alleluja   
*Ps 117:24;106:2*   
Oto dzień, który Pan uczynił; radujmy się zeń i weselmy.   
*Ps 106:2*   
V. Niechaj mówią odkupieni przez Pana, których wykupił z rąk nieprzyjaciela i których z krajów zgromadził. Alleluja, alleluja.   
V. Zmartwychwstał Pan z grobu, który za nas zawisł na drzewie (krzyża).[^1092]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1093]   


### Ewangelia  
Ciąg dalszy ☩ Ewangelii świętej według Łukasza.   
*Łk 24, 36-47*   
Onego czasu: Stanął Jezus w pośrodku uczniów swoich i rzekł im: «Pokój wam. Jam jest, nie trwóżcie się». A strwożeni i przestraszeni sądzili, że ducha oglądają. I rzekł im: «Czemuście się zatrwożyli, a myśli różne wstępują do serc waszych? Oglądajcie ręce moje i nogi, że to ja sam jestem: dotykajcie się i patrzcie; albowiem duch nie ma ciała ani kości, jako widzicie, że ja mam». A gdy to mówił, pokazał im ręce i nogi. A gdy oni jeszcze nie wierzyli i zdumiewali się z radości, rzekł: «Macie tu co do jedzenia?» A oni dali Mu część ryby pieczonej i plaster miodu. A gdy zjadł wobec nich, wziąwszy resztę oddał im. I rzekł do nich: «Te są słowa, które do was mówiłem, gdym jeszcze był z wami, że musiało się spełnić wszystko, co napisane jest w Prawie Mojżeszowym, w Prorokach i w Psalmach o mnie». Wtedy otworzył im umysł, aby rozumieli Pisma, i rzekł im: «Tak jest napisano i tak było potrzeba, aby Chrystus cierpiał i zmartwychwstał dnia trzeciego. I aby w Jego imieniu wszystkim narodom była głoszona pokuta i odpuszczenie grzechów».[^1094]   


### Antyfona na Ofiarowanie  
*Ps 17:14; 17:16*   
Zagrzmiał Pan na niebiosach, Najwyższy dał słyszeć swój głos; i otworzyły się źródła wody, alleluja.[^1095]   


### Sekreta  
Prosimy Cię, Panie, przyjmij modlitwy wiernych i ofiary przez nich złożone, a nabożne sprawowanie służby Twojej niech nas doprowadzi do chwały wiecznej.   
Przez Pana.[^1096]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1097]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1098]   


### Antyfona na Komunię  
*Kol 3:1-2*   
Jeżeli razem z Chrystusem powstaliście z martwych, szukajcie tego, co w górze jest, gdzie Chrystus siedzi po prawicy Boga, alleluja, starajcie się o to, co w górze jest, alleluja.[^1099]   


### Pokomunia  
Spraw, prosimy, wszechmogący Boże, aby skutki Komunii wielkanocnej przetrwały na zawsze w naszych duszach.   
Przez Pana.[^1100]   
■


## Środa Wielkanocna   
*Stacja u Św. Wawrzyńca za Murami*   
*1 klasy*   
*Szaty białe*   
Życie katolickie jest przygotowaniem do życia wiecznego. Wejście do Kościoła przez Chrzest jest zaproszeniem do udziału w Królestwie Niebieskim (antyfona na wejście). Przez korzystanie z sakramentów świętych cały Kościół odnawia się i przygotowuje do życia wiecznego. Cudowny połów opisany w ewangelii Ojcowie Kościoła uważają za obraz działalności Kościoła, który łowi dusze ludzkie i doprowadza do Chrystusa.   


### Introit  
*Mt 25:34*   
Pójdźcie, błogosławieni Ojca mego, i posiądźcie Królestwo, alleluja, zgotowane wam od założenia świata, alleluja, alleluja, alleluja.   
*Ps 95:1*   
Śpiewajcie Panu pieśń nową, śpiewajcie Panu, wszystkie krainy.   
Chwała Ojcu.   
Pójdźcie, błogosławieni Ojca mego, i posiądźcie Królestwo, alleluja, zgotowane wam od założenia świata, alleluja, alleluja, alleluja.[^1101]   


### Kolekta  
Boże, który co roku uweselasz nas obchodem Zmartwychwstania Pańskiego, spraw miłościwie, abyśmy obchodząc doczesne uroczystości, stali się godnymi dostąpienia radości wiecznych.   
Przez tegoż Pana.[^1102]   


### Lekcja  
Czytanie z Dziejów Apostolskich.   
*Dz 3:13-15; 3:17-19*   
W one dni: Piotr otwierając swe usta rzekł: «Mężowie izraelscy i którzy lękacie się Boga, słuchajcie: Bóg Abrahama i Bóg Izaaka, i Bóg Jakuba, Bóg ojców naszych uwielbił Syna swego Jezusa, któregoście wy wydali i zaparli się przed Piłatem, choć ten sądził, że należy Go uwolnić. A wy zaparliście się świętego i sprawiedliwego prosiliście, aby wam ułaskawił morderce. Zabiliście tedy dawcę życia, którego Bóg wskrzesił z martwych, czego my świadkami jesteśmy. Ale teraz, bracia, wiem, żeście to z nieświadomości uczynili, jako i przełożeni wasi. Bóg zaś spełnił to, co był zapowiedział przez usta wszystkich Proroków, że Chrystus Jego miał cierpieć. Czyńcie przeto pokutę i nawróćcie się, aby zostały zgładzone grzechy wasze».[^1103]   


### Graduał  
Alleluja, alleluja   
*Ps 117:24; 117:16*   
Oto dzień, który Pan uczynił; radujmy się zeń i weselmy.   
V. Prawica Pańska moc okazała, prawica Pańska dźwignęła mnie. Alleluja, alleluja.   
*Łk 24:34*   
V. Prawdziwie powstał Pan z martwych i ukazał się Piotrowi.[^1104]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1105]   


### Ewangelia  
Ciąg dalszy ☩ Ewangelii świętej według Jana.   
*J 21:1-14*   
Onego czasu: Ukazał się znowu Jezus uczniom nad Morzem Tyberiadzkim. A ukazał się tak oto: Byli razem Szymon Piotr i Tomasz, zwany Didymusem, Natanael z Kany Galilejskej, synowie Zebedeusza i dwaj inni z uczniów Jego. Rzekł do nich Szymon Piotr: Idę łowić ryby. Mówią mu: Pójdziemy i my z tobą. Poszli więc i wsiedli do łodzi, a nocy owej nic nie ułowili.   
A gdy nastał ranek, stanął Jezus na brzegu, ale uczniowie nie poznali, że to był Jezus. Rzekł im tedy Jezus: «Dzieci, a macie co jeść?» Odpowiedzieli Mu: «Nie». Rzekł im: «Zapuśćcie sieć po prawej stronie łodzi, a znajdziecie». Zapuścili tedy, a już nie mogli uciągnąć z powodu mnóstwa ryb. Tedy ów uczeń, którego miłował Jezus, rzekł do Piotra: «Pan to jest». A Szymon Piotr usłyszawszy, że to Pan jest, przywdział suknię (był bowiem nagi) i rzucił się w morze. Inni zaś uczniowie przypłynęli w łodzi (byli bowiem daleko od brzegu, jakoby na dwieście łokci) ciągnąc sieć z rybami.   
I gdy wyszli na ląd, ujrzeli węgle nałożone, rybę na nich leżącą i chleb. Rzecze im Jezus: «Przynieście z ryb, któreście teraz złowili». Poszedł Szymon Piotr i wyciągnął na ląd sieć napełnioną wielkimi rybami, których było sto pięćdziesiąt trzy. A chociaż było ich tyle, nie porwała się sieć. Mówi im Jezus: «Pójdźcie, jedzcie». I nikt z siedzących nie śmiał Go zapytać: Ktoś ty jest? bo wiedzieli, że to Pan jest. A Jezus zbliża się, bierze chleb i daje im, a podobnież i rybę. I tak już po raz trzeci ukazał się Jezus uczniom swoim, odkąd powstał z martwych.[^1106]   


### Antyfona na Ofiarowanie  
*Ps 77:23-25*   
Pan otworzył bramy nieba; jak deszcz im spuścił mannę na pokarm; obdarzył ich chlebem niebieskim; chleb Aniołów pożywał człowiek, alleluja.[^1107]   


### Sekreta  
Wśród radości wielkanocnych składamy Ci, Panie, tę ofiarę, którą Kościół Twój cudownie karmi się i odżywia.   
Przez Pana.[^1108]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1109]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1110]   


### Antyfona na Komunię  
*Rz 6:9*   
*W Komunii świętej przyjmujemy Ciało Chrystusa zmartwychwstałego, które jest zadatkiem naszego życia wiecznego.*   
Chrystus powstawszy z martwych więcej nie umiera, alleluja; śmierć więcej już nad Nim nie zapanuje, alleluja, alleluja.[^1111]   


### Pokomunia  
Prosimy Cię, Panie, niechaj pełne czci przyjęcie Twojego Sakramentu oczyści nas z pozostałości starego człowieka i przemieni w nowe stworzenie:   
Który żyjesz.[^1112]   
■


## Czwartek Wielkanocny   
*Stacja u Dwunastu Apostołów*   
*1 klasy*   
*Szaty białe*   
Chrzest święty jednoczy w społeczności Kościoła ludzi różnych narodów (kolekta, lekcja, alleluja), sprawiedliwych i nawróconych grzeszników (ewangelia). Modlimy się dzisiaj, aby Kościół trwał w jednej wierze i miłości.   


### Introit  
*Mdr 10:20-21*   
Zwycięską rękę Twą, Panie, jednomyślnie wychwalali, alleluja, bo mądrość otworzyła usta niemych, a języki niemowląt uczyniła wymownymi, alleluja, alleluja, alleluja.   
*Ps 97:1*   
Śpiewajcie Panu pieśń nową, albowiem cuda uczynił.   
Chwała Ojcu.   
Zwycięską rękę Twą, Panie, jednomyślnie wychwalali, alleluja, bo mądrość otworzyła usta niemych, a języki niemowląt uczyniła wymownymi, alleluja, alleluja, alleluja.[^1113]   


### Kolekta  
Boże, który zjednoczyłeś różne narody w wyznawaniu Twojego imienia, daj, aby ci, co się odrodzili w wodzie Chrztu, zachowali jedność wiary w duchu i miłość w uczynkach.   
Przez Pana.[^1114]   


### Lekcja  
Czytanie z Dziejów Apostolskich.   
*Dz 8:26-40*   
*Bez pomocy diakona Filipa Etiopczyk nigdy by nie rozumiał proroctw Izajasza. Po wytłumaczenie Pisma św. zawsze trzeba udawać się do Kościoła, który otrzymał posłannictwo nauczania.*   
W one dni: Anioł Pański rzekł do Filipa mówiąc: «Wstań, a idź ku południowi na drogę wiodącą z Jerozolimy do Gazy: jest ona pusta». I powstawszy poszedł. A oto Etiopczyk, rzezaniec, dostojnik królowej etiopskiej, Kandaki, który był jej podskarbim, przyjechał był do Jerozolimy, aby pokłonić się (Bogu). I wracał siedząc na wozie swoim i czytając Izajasza proroka.   
I rzekł Duch do Filipa: «Przystąp i przyłącz się do tego wozu». A Filip przybiegłszy usłyszał go czytającego Izajasza proroka i rzekł: «Czy sądzisz, że rozumiesz, co czytasz?» On zaś odpowiedział: «Jakże mogę, jeśli nikt nie wyjaśni?» I prosił Filipa, aby wszedł na wóz i siadł przy nim. A tekst Pisma, które czytał, był ten: Jako owca na zabicie był prowadzony i jako cichy baranek przed strzygącym go, tak on nie otworzył ust swoich. W uniżeniu jego wyrok mu zniesiono. Ród jego któż wypowiedzieć zdoła. Bo zgładzony będzie z ziemi żywot jego.   
A rzezaniec odpowiadając Filipowi rzekł: «Proszę cię, o kim to Prorok mówi? O sobie czy o kim innym?» A Filip otworzywszy usta swoje i zaczynając od tego Pisma opowiedział mu dobrą nowinę o Jezusie. A gdy jechali drogą, przybyli nad wodę. I rzekł rzezaniec: «Oto woda! Cóż przeszkadza, abym był ochrzczony?» I rzekł Filip: «Jeśli wierzysz z całego serca, wolno ci». A odpowiadając rzekł: «Wierzę, że Jezus Chrystus jest Synem Bożym». I kazał zatrzymać wóz, i wstąpili obydwaj, Filip i rzezaniec, do wody, i ochrzcił go.   
A gdy wyszli z wody, Duch Pański porwał Filipa i nie widział go więcej rzezaniec, ale jechał uradowany drogą swoją. A Filip znalazł się w Azocie i obchodząc wszystkie miasta (aż przyszedł do Cezarei) głosił imię Pana Jezusa Chrystusa.[^1115]   


### Graduał  
Alleluja, alleluja   
*Ps 117:24; 117:22-23*   
Oto dzień, który Pan uczynił; radujmy się zeń i weselmy.   
V. Kamień, odrzucony przez budujących, stał się kamieniem węgielnym. Stało się to przez Pana; cudem jest w oczach naszych. Alleluja, alleluja,   
V. Powstał z martwych Chrystus, Stwórca wszechrzeczy, i zmiłował się nad rodzajem ludzkim.[^1116]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1117]   


### Ewangelia  
Ciąg dalszy ☩ Ewangelii świętej według Jana.   
*J 20:11-18*   
Onego czasu: Maria stała u grobu zewnątrz i płakała. płacząc nachyliła się, i zajrzała do grobu. I spostrzegła dwóch Aniołów w bieli siedzących, jednego u głowy, a drugiego u nóg, gdzie było złożone ciało Jezusowe. Mówią jej oni: «Niewiasto, czemu płaczesz?» Rzecze im: «Wzięto Pana mego, a nie wiem, gdzie Go położono». To powiedziawszy. obróciła się za siebie i ujrzała Jezusa stojącego, a nie wiedziała, że był to Jezus. Rzecze jej Jezus: «Niewiasto, czemu płaczesz? Kogo szukasz?» A ona mniemając, że był to ogrodnik, rzecze mu: «Panie, jeśliś ty Go zabrał, powiedz mi, gdzieś Go złożył, a ja Go wezmę». Rzecze jej Jezus: «Mario». Ona zaś obróciwszy się rzecze Mu: «Rabboni (co znaczy: Mistrzu)». Rzecze jej Jezus: «Nie dotykaj mnie, jeszcze bowiem nie wstąpiłem do Ojca mego, ale idź do braci moich i powiedz im: wstępuję do Ojca mego, i Ojca waszego, Boga mego i Boga waszego». Przyszła więc Maria Magdalena oznajmiając uczniom: «Widziałam Pana i to mi powiedział».[^1118]   


### Antyfona na Ofiarowanie  
*Wj 13:5*   
W dniu uroczystości waszej, mówi Pan, wprowadzę was do ziemi opływającej mlekiem i miodem, alleluja.[^1119]   


### Sekreta  
Prosimy Cię, Panie, przyjmij łaskawie dary Swoich ludów, aby odrodzone przez wyznanie Twojego imienia i Chrzest osiągnęły szczęście wiekuiste.   
Przez Pana.[^1120]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1121]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1122]   


### Antyfona na Komunię  
*1 P 2:9*   
Ludu nabyty, opowiadaj wielkie sprawy Jego, alleluja: On ciebie wezwał z ciemności ku swojej przedziwnej światłości, alleluja.[^1123]   


### Pokomunia  
Wysłuchaj, Panie, modlitwy nasze, aby to święte i zbawienne zjednoczenie było nam pomocą w życiu doczesnym i wyjednało radość wieczną.   
Przez Pana.[^1124]   
■


## Piątek Wielkanocny   
*Stacja u Najświętszej Maryi Panny Królowej Męczenników*   
*1 klasy*   
*Szaty białe*   
Stacja odbywa się w bazylice świętych Męczenników i ich Królowej. Kościół ten to dawna świątynia pogańska, wzniesiona ku czci wszystkich bogów, zwana Panteonem. W VII wieku przeniesiono do niej z katakumb liczne relikwie męczenników. Miejsce kultu bogów pogańskich zamieniono na miejsce czci Męczenników, którzy ponieśli śmierć za odmowę oddania czci fałszywym bóstwom. Podobnie jak Chrystus, Męczennicy za cenę śmierci odnieśli zwycięstwo. Dlatego po Apostołach im należy się specjalne wspomnienie w Okresie Wielkanocnym.   
Msza święta wysławia sakrament Chrztu świętego. Dziękujemy Bogu za to, że wyprowadził nas z niewoli świata, podobnie jak Izraelitów wyprowadził z niewoli egipskiej (antyfona na wejście), a Noego uratował z potopu (lekcja). Ewangelia przypomina ustanowienie sakramentu Chrztu i przekazanie Kościołowi władzy nauczania. W kolekcie prosimy o pomoc do prowadzenia życia zgodnego z powołaniem chrześcijańskim.   


### Introit  
*Ps 77:53*   
Pan wiódł ich bezpiecznie, alleluja, a wrogów ich morze pokryło, alleluja, alleluja, alleluja.   
*Ps 77:1*   
Słuchaj, mój ludu, nauki mojej; uszy swoje nakłońcie na słowa ust moich.   
Chwała Ojcu.   
Pan wiódł ich bezpiecznie, alleluja, a wrogów ich morze pokryło, alleluja, alleluja, alleluja.[^1125]   


### Kolekta  
Wszechmogący, wieczny Boże, który ustanowiłeś misterium paschalne zawierając z ludzkością przymierze przebaczenia, udziel nam łaski, abyśmy czynami urzeczywistnili to, co wyznajemy przez tę uroczystość.   
Przez Pana.[^1126]   


### Lekcja  
Czytanie z Listu świętego Piotra Apostoła.   
*1 P 3:18-22*   
*Chrystus zstąpił do otchłani, aby sprawiedliwym Starego Testamentu zwiastować dokonanie Odkupienia. Przez Chrzest chrześcijanin symbolicznie «zstępuje» w śmierć i wynurza się do nowego życia. Woda potopu, która przyniosła śmierć grzechom i unosiła arkę Noego, była typem Kościoła, który ocala ochrzczonych.*   
Najmilsi: Chrystus umarł raz jeden za grzechy nasze, sprawiedliwy za niesprawiedliwych, aby nas ofiarować Bogu, przyprawiony wprawdzie o śmierć cielesną, ale ożywiony duchem. W tym duchu nawet do tych duchów, które przebywały w więzieniu, udał się przepowiadać. Niegdyś były te duchy niewierne, gdy za czasów Noego przy budowie arki, w której tylko niewiele, bo zaledwie osiem ocalało przez wodę, nadużywały cierpliwości Bożej. Ta woda i was dzisiaj zbawia przez Chrzest, którego była zapowiedzią, nie przez pozbycie się cielesnego brudu, ale przez prośbę do Boga o czyste sumienie, skierowaną przez Zmartwychwstanie Jezusa Chrystusa, Pana naszego, który jest na prawicy Bożej.[^1127]   


### Graduał  
Alleluja, alleluja   
*Ps 117:24; 117:26-27*   
Oto dzień, który Pan uczynił; radujmy się zeń i weselmy.   
V. Błogosławiony, który przybywa w imię Pańskie, Pan jest Bogiem i zajaśniał nam. Alleluja, alleluja.   
*Ps 95:10*   
Głoście wśród narodów, że Pan króluje z drzewa (krzyża).[^1128]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1129]   


### Ewangelia  
Ciąg dalszy ☩ Ewangelii świętej według Mateusza.   
*Mt 28:16-20*   
Onego czasu: Jedenastu uczniów poszło do Galilei, na górę, gdzie im był nakazał Jezus. I ujrzawszy Go oddali Mu pokłon; niektórzy jednak powątpiewali. A Jezus przystąpiwszy odezwał się do nich mówiąc: «Dana mi jest wszelka władza na niebie i na ziemi. Idąc tedy nauczajcie wszystkie narody, chrzcząc je w imię Ojca i Syna, i Ducha Świętego, nauczając je zachowywać wszystko, cokolwiek wam przykazałem. A oto ja jestem z wami po wszystkie dni, aż do skończenia świata».[^1130]   


### Antyfona na Ofiarowanie  
*Wj 12:14*   
Ten dzień będzie wam na pamiątkę, alleluja, i będziecie go obchodzić jako święto uroczyste dla Pana przez wszystkie wasze pokolenia, jako uroczystość na zawsze ustanowioną prawem, alleluja, alleluja, alleluja.[^1131]   


### Sekreta  
Prosimy Cię, Panie, przyjmij miłościwie dary, które składamy jako wynagrodzenie za grzechy odrodzonych przez Chrzest oraz z prośbą o rychłą pomoc z nieba.   
Przez Pana.[^1132]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1133]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1134]   


### Antyfona na Komunię  
*Mt 28:18-19*   
*Każda Komunia wkłada na nas obowiązek niesienia w świat Chrystusa i Jego nauki.*   
Dana mi jest wszelka władza na niebie i na ziemi, alleluja: idąc tedy nauczajcie wszystkie narody, chrzcząc je w imię Ojca i Syna, i Ducha Świętego, alleluja, alleluja.[^1135]   


### Pokomunia  
Wejrzyj, prosimy Cię, Panie, na lud Swój, a skoro raczyłeś go odrodzić przez wiekuiste tajemnice, racz mu odpuścić winy doczesne.   
Przez Pana.[^1136]   
■


## Sobota Biała   
*Stacja u Św. Jana na Lateranie*   
*1 klasy*   
*Szaty białe*   
Po Chrzcie świętym neofici otrzymywali białe szaty jako symbol łaski uświęcającej. W dzisiejszym dniu po Mszy świętej zdejmowali je, stąd nazwa tej soboty. Kościół przypomina, że zdjęcie symbolicznej szaty nie oznacza rezygnacji ze świętości. Wszyscy ochrzczeni zostali wybrani przez Boga (antyfona na wejście), wezwani do wzrastania w świętości i udziału w Ofierze Eucharystycznej (lekcja). Zdejmują białe szaty, ale pozostają przyobleczeni w Chrystusa (antyfona na komunię).   


### Introit  
*Ps 4:43*   
Pan wyprowadził lud swój z radością, alleluja, z weselem swoich wybranych, alleluja, alleluja.   
*Ps 4:1*   
Chwalcie Pana i wzywajcie Jego imienia: dzieła Jego głoście wśród narodów.   
Chwała Ojcu.   
Pan wyprowadził lud swój z radością, alleluja, z weselem swoich wybranych, alleluja, alleluja.[^1137]   


### Kolekta  
Spraw, prosimy Cię, wszechmogący Boże, abyśmy mocą uroczystości paschalnych, które ze czcią obchodziliśmy, mogli dojść do wiecznych radości.   
Przez Pana.[^1138]   


### Lekcja  
Czytanie z Listu świętego Piotra Apostoła.   
*1 P 2:1-10*   
Najmilsi: Usunąwszy wszelką złość oraz wszelki podstęp, obłudę, zazdrość i wszystkie obmowy, jako dopiero narodzone niemowlęta pożądajcie czystego, duchowego mleka, abyście przez nie wzrastali ku zbawieniu. Jeśli tylko skosztowaliście, że słodki jest Pan.   
Zbliżając się do Niego, będącego żywym kamieniem, odrzuconym wprawdzie przez ludzi, ale wybranym i cenionym przez Boga, i wy sami jako żywe kamienie wesprzecie się na Nim, wchodząc w skład domu duchowego, świętego kapłaństwa dla składania duchowych ofiar miłych Bogu przez Jezusa Chrystusa. Bo powiedziane jest w Piśmie: Oto kładę na Syjonie kamień węgielny, wybrany, kosztowny, a kto weń uwierzy, zawiedziony nie będzie. Wam tedy wierzącym cześć, a dla niewierzących kamień, który odrzucili budujący, ten stał się głównym węgłem. I kamieniem obrazy i opoką zgorszenia dla tych, którzy zrażają się słowem nie wierząc temu, do czego przeznaczeni zostali. Wy jednak jesteście rodzajem wybranym, królewskim kapłaństwem, narodem świętym, ludem nabytym, abyście głosili potęgę Tego, który z ciemności wezwał was do swego przedziwnego światła. Wy, coście niegdyś nie byli ludem, a teraz jesteście ludem Bożym, coście nie dostąpili byli miłosierdzia, a teraz miłosierdzia doznali.[^1139]   


### Graduał  
Alleluja, alleluja   
*7:24*   
Oto dzień, który Pan uczynił; radujmy się zeń i weselmy, alleluja.   
*Ps 112:1*   
Chwalcie, o dzieci, Pana, chwalcie imię Pańskie.[^1140]   


### Sekwencja  
Hołd Ofierze Wielkanocnej składajcie chrześcijanie.   
Jagnię zbawiło owce: Chrystus niewinny z Ojcem znowu pojednał nas, grzeszniki.   
Śmierć i życie stoczyły z sobą walki dziwne: Umarły życia wódz – rządzi żywy.   
Na drodze, Maryja, coś widziała, wyjaw!   
Grobowiec Chrystusa żywego i chwałę znów zmartwychwstałego.   
Anielskie też świadki, i całun, i szatki.   
Wskrzesł Chrystus, cel mej nadzei: Poprzedzi swoich do Galilei.   
Wiemy: oto zmartwychwstał Chrystus prawdziwy: Zwycięski Królu, bądź miłościwy.   
Amen. Alleluja.   
*Powyższą sekwencję odmawia się do Soboty Białej włącznie.*[^1141]   


### Ewangelia  
Ciąg dalszy ☩ Ewangelii świętej według Jana.   
*J 20:1-9*   
Onego czasu: Pierwszego dnia tygodnia rankiem, gdy jeszcze był mrok, przyszła do grobowca Maria Magdalena i ujrzała kamień odsunięty od grobu. Pobiegła przeto i przyszła do Szymona Piotra i do drugiego ucznia, którego miłował Jezus, i rzekła im: «Zabrano Pana z grobu, a nie wiemy, gdzie Go położono».   
Wyszedł tedy Piotr i ów drugi uczeń i przyszli do grobu. I biegli obaj razem, a ów drugi uczeń wyprzedził Piotra i pierwszy przybył do grobu. A nachyliwszy się ujrzał leżące prześcieradła, wszelako nie wszedł. Przyszedł tedy Szymon Piotr, idąc za nim wszedł do grobowca i ujrzał leżące prześcieradła oraz chustę, która była na głowie Jego, leżącą nie razem z prześcieradłami, ale zwiniętą osobno na jednym miejscu. Wtedy więc wszedł i ów uczeń, który pierwszy przybył do grobu – zobaczył i uwierzył. Nie rozumieli bowiem jeszcze Pisma, że trzeba było, aby On powstał z martwych.[^1142]   


### Antyfona na Ofiarowanie  
*Ps 7:26-27*   
Błogosławiony, który przybywa w imię Pańskie; błogosławimy wam z Pańskiego domu. Pan jest Bogiem i zajaśniał nam, alleluja, alleluja, alleluja.[^1143]   


### Sekreta  
Dozwól nam, prosimy Cię, Panie, radować się zawsze tajemnicą paschalną, a trwałe działanie łaski Odkupienia niech nas przejmuje nieustannym weselem.   
Przez Pana.[^1144]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1145]   


### Communicantes  
*Od Wielkej Soboty do Soboty Białej włącznie*   
Zjednoczeni w Świętych Obcowaniu, obchodzimy przeświętą noc, w której Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1146]   


### Antyfona na Komunię  
*Ga 3:27*   
Wszyscy, którzyście zostali ochrzczeni w Chrystusie, przyoblekliście się w Chrystusa, alleluja.[^1147]   


### Pokomunia  
Umocnieni darem naszego Odkupienia prosimy Cię, Panie, aby dzięki temu Sakramentowi wiecznego zbawienia prawdziwa wiara czyniła nieustanne postępy.   
Przez Pana.[^1148]   
■


## Niedziela Biała   
*Stacja u Św. Pankracego*   
*1 klasy*   
*Szaty białe*   
Pełna nazwa dzisiejszej niedzieli brzmi: «niedziela po zdjęciu białych szat». Nowo ochrzczeni pierwszy raz przychodzili do kościoła w zwykłym odzieniu i zajmowali miejsca wśród innych wiernych. Kościół napomina nowo ochrzczonych i wszystkich chrześcijan odrodzonych przez przyjęcie sakramentów, aby dochowali wierności przyrzeczeniom złożonym na Chrzcie świętym i odnowionym w czasie Wigilii Wielkanocnej (antyfona na wejście, lekcja, antyfona na komunię). W modlitwach mszalnych prosimy o łaskę wytrwania.   


### Introit  
*1 P 2, 2*   
Jako dopiero narodzone niemowlęta, alleluja, pożądajcie duchowego, czystego mleka, alleluja, alleluja alleluja.   
*Ps 80:2*   
Radośnie śpiewajcie Bogu, obrońcy naszemu, wykrzykujcie Bogu Jakuba.   
Chwała Ojcu.   
Jako dopiero narodzone niemowlęta, alleluja, pożądajcie duchowego, czystego mleka, alleluja, alleluja alleluja.[^1149]   


### Kolekta  
Spraw, prosimy Cię, wszechmogący Boże, abyśmy ukończywszy obchód świąt wielkanocnych, za łaską Twoją zachowali ich ducha w życiu i postępowaniu.   
Przez Pana.[^1150]   


### Lekcja  
Czytanie z Listu świętego Jana Apostoła.   
*1 J 5:4-10*   
*Chrystus żyje i działa w nas przez trzy elementy: wodę Chrztu, Krew obecną w Eucharystii i tchnienie Ducha Świętego w sakramencie Bierzmowania. Nasze życie przekształcone przez te trzy elementy staje się świadectwem wiary chrześcijańskiej. Sam Bóg jest sprawcą tego świadectwa.*   
Najmilsi: Wszystko, co się narodziło z Boga, zwycięża świat, a zwycięstwem, które odnosimy nad światem jest wiara nasza. Któż jest, który zwycięża świat, jeśli nie ten, kto wierzy, że Jezus jest Synem Bożym? Jest to ten sam Jezus Chrystus, który przyszedł przez wodę i przez krew; nie w wodzie tylko, ale w wodzie i we krwi. A Duch świadczy, że Chrystus jest prawdą.   
Albowiem Trójca wydaje świadectwo na niebie: Ojciec, Syn i Duch Święty, a Trójca ta jednym jest. Jeśli świadectwo ludzkie przyjmujemy, świadectwo Boże większe jest. Bo to jest świadectwo Boże, które większe jest, przez które zaświadczył o Synu swoim. Kto wierzy w Syna Bożego, nosi w sobie świadectwo Boże.[^1151]   


### Graduał  
Alleluja, alleluja.   
*Mt 28:7*   
W dzień mojego Zmartwychwstania – mówi Pan – pójdę przed wami do Galilei. Alleluja.   
*J 20:26*   
Po ośmiu dniach, mimo drzwi zamkniętych, stanął Jezus pośrodku uczniów swoich i rzekł: Pokój wam. Alleluja.[^1152]   


### Ewangelia  
Ciąg dalszy ☩ Ewangelii świętej według Jana.   
*J 20:19-31*   
Onego czasu: Wieczorem dnia owego, pierwszego po szabacie, gdy drzwi były zamknięte tam, gdzie z bojaźni gromadzili się uczniowie, przyszedł Jezus, stanął między nimi i rzekł im: «Pokój wam». A to powiedziawszy ukazał im ręce i bok. Uradowali się tedy uczniowie, ujrzawszy Pana. Rzekł im przeto znowu: «Pokój wam. Jako mnie posłał Ojciec i ja was posyłam». To powiedziawszy tchnął na nich i rzekł im: «Weźmijcie Ducha Świętego. Którym odpuścicie grzechy, są im odpuszczone, a którym zatrzymacie, są im zatrzymane».   
A Tomasz, jeden z dwunastu, zwany Didymus, nie był razem z nimi, kiedy przyszedł Jezus. Powiedzieli mu tedy inni uczniowie: «Widzieliśmy Pana». A on im rzekł: «Jeśli nie ujrzę na rękach Jego przebicia gwoźdźmi i nie włożę palca mego w miejsce gwoździ, i nie włożę ręki mojej w bok Jego, nie uwierzę».   
A po ośmiu dniach byli znowu uczniowie Jego w domu i Tomasz z nimi. Wszedł Jezus, a drzwi były zamknięte, stanął między nimi i rzekł: «Pokój wam». Potem rzekł do Tomasza. «Włóż tu palec twój i oglądaj ręce moje, i wyciągnij rękę twoją, i włóż w bok mój, a nie bądź niewiernym, lecz wierzącym». A odpowiadając Tomasz rzekł Mu: «Pan mój i Bóg mój». Rzecze mu Jezus: «Uwierzyłeś dlatego żeś mię ujrzał. Tomaszu, błogosławieni, którzy nie widzieli, a uwierzyli».   
Wiele też innych jeszcze cudów uczynił Jezus wobec uczniów swoich, które nie są w tej księdze spisane. Te zaś spisane są, abyście uwierzyli, że Jezus jest Chrystusem, Synem Bożym, i żebyście przez wiarę żywot mieli w imię Jego.[^1153]   


### Antyfona na Ofiarowanie  
*Mt 28:2; 28:5-6*   
Anioł Pański zstąpił z nieba i rzekł niewiastom: Ten, którego szukacie zmartwychwstał jak zapowiedział, alleluja.[^1154]   


### Sekreta  
Przyjmij prosimy Cię, Panie, dary weselącego się Kościoła i skoro dałeś mu powód do tak wielkiej radości, udziel mu jako owocu pełni radości wiekuistej.   
Przez Pana.[^1155]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1156]   


### Antyfona na Komunię  
*J 20:27*   
Włóż rękę twoją i rozpoznaj miejsce gwoździ, alleluja i nie bądź niewiernym lecz wierzącym, alleluja, alleluja.[^1157]   


### Pokomunia  
Prosimy Cię, Panie, Boże nasz, aby święte tajemnice, które ustanowiłeś dla zapewnienia naszego zbawienia, stały się lekarstwem dla życia doczesnego i przyszłego.   
Przez Pana.[^1158]   


### Objaśnienia Ewangelii  

\(1\) Po wielokroć okazuje się Pan Jezus uczniom po chwalebnem
Zmartwychwstaniu swojem dla trzech głównych powodów. Najprzód, mówi Jan
św., że Pan Jezus «umiłowawszy swoich ... do końca ich umiłował.» Więc
spieszno mu po wszystkich ciężkich przejściach ostatnich dni odwiedzić
ich, pokazać im zwycięstwo i chwałę swoją i tem samem pocieszyć, rozwiać
smutki i obawy. Brali serdeczny udział w tem wszystkiem, co P. Jezus
cierpiał, to też pragnie, aby mieli również udział w Jego weselu
i radości. I ten też był pierwszy skutek, jak wspomina dzisiejsza
Ewangelia: «Uradowali się tedy uczniowie, ujrzawszy Pana». I ty ufaj,
że nie pozostawi ciebie P. Jezus bez pociechy w każdym smutku swoim,
byleś nie stronił od niego jak Tomasz.

\(2\) Drugim powodem częstego przestawania P. Jezusa z uczniami
po Zmartwychwstaniu było to, o czem napomknął tu Jan św.: «Jeszcze wam
wiele mam mówić, ale znieść nie możecie.» To też czytamy w Dziejach
Apostolskich, że P. Jezus Apostołom «Siebie samego stawił żywym
w rozmaitych dowodach, przez czterdzieści dni się im ukazując i mówiąc
o Królestwie Bożem.» Wprzódy Apostołowie byli tak pełni światowych
uprzedzeń o świetności ziemskiej przyszłego Królestwa Bożego,
że i najprostszych nieraz rzeczy nie pojmowali, jak np. wtenczas, kiedy
im P. Jezus powiedział: «Czyż jeszcze i wy bez wyrozumienia jesteście?»
Teraz, kiedy przeżyli wszystkie smutki wielkopiątkowe, sprawdziło się
na nich słowo Izajasza proroka: «samo tylko utrapienie da wyrozumienie;»
 i już bezpiecznie bez obawy, że Go źle albo wcale nie rozumieją, może
im P. Jezus mówić o niejednej ważnej rzeczy w Królestwie Bożem. I tak
rzeczywiście, przy sposobności pierwszego ukazania się, o którem
w dzisiejszej czytamy Ewangelji, ustanawia Sakrament Pokuty, dając im
moc odpuszczenia i zatrzymywania grzechów.

\(3\) Trzeci powód dla którego się P. Jezus tylekroć ukazuje uczniom
swoim jest, aby się jak najgruntowniej przekonali o prawdziwości Jego
Zmartwychwstania. Słusznie mówi Paweł św.: «Jeśli Chrystus nie powstał
z martwych, próżne tedy jest przepowiadanie nasze, próżna jest i wiara
nasza.» Gdyby Chrystus Pan nie powstał z martwych, toć oczywiście byłby
się pokazał słabszym od żydów, – fałszywem by też było wszystko, co
przepowiedział uczniom o zmartwychwstaniu swojem, a zatem byłoby jasnem,
że ani On sam nie jest Bogiem, ani nauka jego nie jest wiarygodną.
Dlatego też P. Jezus mnoży dowody, że On, ten sam, który umarł
na krzyżu, prawdziwie też zmartwychwstał. Jakby umyślnie dopuszcza,
że apostołowie i uczniowie chociaż widzą Go i słyszą, rękoma dotykają
się Jego ran świętych, podają Mu jeść, jednak wciąż jeszcze nie
dowierzają i niejako nie chce im się pomieścić w głowie, że to nie
widmo, nie duch, ale rzeczywisty i prawdziwy P. Jezus. W końcu prawda
zmartwychwstania P. Jezusa utorowała sobie drogę do ich serc. Toteż
Apostołowie, kiedy po Wniebowstąpieniu P. Jezusowem i po Zesłaniu Ducha
Św. poczynają nauczać, mówią wszystkim najpierw o Zmartwychwstaniu, jako
o podstawie wszystkiej wiary swojej i naszej. Tak Piotr św. w pierwszej
zaraz nauce tuż po Zesłaniu Ducha św., powołując się na proroctwo
Dawidowe «o Zmartwychwstaniu Chrystusowem, iż ani zostawion jest
w piekle, ani ciało jego ujrzało zepsowania,» śmiało mówi dalej: «Tego
Jezusa wzbudził Bóg, czego my wszyscy jesteśmy świadkami.» Także Paweł
św. szczególny kładzie nacisk na świadectwo o Zmartwychwstaniu Pańskiem.
Tak np. pisze: «Bo naprzód podałem wam com i wziął, iż Chrystus umarł
za grzechy nasze według Pisma; a iż widziany jest od Cefy, a potem
jedenastu. Potem był widzian więcej niźli od pięciuset braci wespół,
z których wiele ich trwa aż dotąd, a niektórzy zasnęli. Potem był
widzian od Jakóba, a potem od wszystkich Apostołów. A na końcu
po wszystkich był widzian i odemnie.» I Jan św., jakby powołując się
na słowo w dzisiejszej Ewangelji: «ukazał im ręce i bok,» pisze: «Cośmy
słyszeli, cośmy widzieli oczyma naszemi, cośmy oglądali i ręce nasze
dotykały się, o Słowie żywota ... wam opowiadamy;» a wyraźniej jeszcze
przy końcu tejże dzisiejszej Ewangelji, powiedziawszy, że nie wszystkie
opisał znaki Zmartwychwstania Pańskiego mówi: «A te są napisane, abyście
uwierzyli, że Jezus jest Chrystus, Syn Boży, a iżbyście wierząc, żywot
mieli w Imię Jego.»

\(4\) Tomasz św. wiele musiał mieć zarozumiałości, kiedy innym
apostołom, których przecież znał jako ludzi rozważnych i wiarygodnych,
nie chciał uwierzyć, że widzieli P. Jezusa prawdziwie zmartwychwstałego,
ale wręcz oświadcza, że nie uwierzy, póki on sam nie zobaczy i sam się
nie przekona. Według niego, inni apostołowie nic nie znaczą, nic nie
wiedzą. Dopiero, gdy całą sprawę sam zbada i stwierdzi, wtenczas nie
będzie miał już żadnej wątpliwości. Zarozumiałość taka bywa przyczyną
niedowiarstwa. W ogóle są trzy główne przyczyny niedowiarstwa:
Najpospolitsze z nich bezmyślność. Ludzie tak sobie zaprzątają głowę
marnościami tego świata, iż o Bogu, o wieczności, o zbawieniu duszy
pobieżnie tylko, albo wcale nie myślą. O takich mówi Pismo św.:
«spustoszeniem spustoszona jest wszystka ziemia, bo nie masz kto
by uważał w sercu.» Drugą przyczyną niedowiarstwa bywa rozwiązłość
obyczajów, bo tylko ludzie czystego serca oglądają Boga, a o nieczystych
powiedziano: «Nie udadzą myśli swoich, żeby się nawrócili do Boga swego,
bo duch wszeteczeństw w pośrodku nich, a Pana nie poznali.» Trzecim
źródłem niedowiarstwa bywa zarozumiałość czyli pycha, która sprawia,
że pysznemu się zdaje, iż on jeden wszystkie posiadł rozumy; dla niego
nie masz żadnej powagi, ani Kościół św., ani papież, ani biskupi, ani
Ojcowie śś., ani Święci Pańscy, ani Męczennicy, ani Apostołowie nic nie
znaczą, nic nie rozumieją, bo on jeden mędrszy od nich wszystkich.
«Czego nie rozumiem, w to nie wierzę» powiada i mniema, że coś mądrego
powiedział. Tymczasem jest to zdanie zupełnie bez sensu. Bo jeżeli czego
nie rozumiem, to o tem nie mam prawa sądzić, póki nie rozumiem. Z tego,
że czegoś nie rozumiem, wynika chyba to jedno, że mój rozum jest ciasny,
ale wcale nie to, żeby to, czego nie rozumiem, miało być głupstwem albo
nieprawdą. Dziś tyle nowych wynalazków, że nawet człowiek wykształcony
nie może z wszystkiem zaraz się zapoznać. Mamy np. wozy elektryczne,
które pędzą bez koni i bez pary. Jeżelibyś takiego wozu nie widział
jeszcze, ani też nie rozumiał, że taki wóz nie istnieć może, czyżbyś
okazał wielki rozum, gdybyś temu, który widział i rzecz zna dokładnie,
chciał powiedzieć: to głupstwo, to nieprawda, ja temu nie wierzę, bo
tego nie rozumiem.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 2 Niedziela po Wielkanocy   
*2 klasy*   
*Szaty białe*   
Niedziela dzisiejsza nazywa się często «Niedzielą Dobrego Pasterza». W ciągu czterdziestodniowego pobytu na ziemi, po swoim zmartwychwstaniu, Pan Jezus ukazywał się często Apostołom i mówił z nimi o «Królestwie Bożym», to znaczy o Kościele, który założył. W tych również dniach dał Zbawiciel Kościołowi najwyższego pasterza w osobie św. Piotra i jego następców pozostając niewidzialnym «Pasterzem i strażnikiem dusz». W ewangelii sam Chrystus Pan nazywa siebie Pasterzem, a Kościół swój nazywa owczarnią. Jako owieczki Chrystusowe korzystamy z zasobów tej owczarni. W Komunii świętej nawiązuje się najściślejsza jedność między Chrystusem-Pasterzem i Jego owieczkami (Alleluja, antyfona na komunię).   


### Introit  
*Ps 32:5-6*   
Pełna jest ziemia łaskawości Pana, alleluja, przez słowo Pana stały się niebiosa, alleluja, alleluja.   
*Ps 32:1*   
Sprawiedliwi, weselcie się w Panu, prawym przystoi Go chwalić.   
Chwała Ojcu.   
Pełna jest ziemia łaskawości Pana, alleluja, przez słowo Pana stały się niebiosa, alleluja, alleluja.[^1159]   


### Kolekta  
Boże, któryś przez uniżenie się Syna Twojego podźwignął upadły świat, napełnij wiernych Twoich nieustannym weselem, aby ci, których wybawiłeś od wiecznej śmierci, dostąpili wiekuistego szczęścia.   
Przez tegoż Pana.[^1160]   


### Lekcja  
Czytanie z Listu świętego Piotra Apostoła.   
*1 P 2:21-25*   
Najmilsi: Chrystus cierpiał zostawiając wam przykład, abyście wstępowali w ślady Jego. A On grzechu się nie dopuścił ani też zdrada nie powstała w ustach Jego. Gdy Mu złorzeczono nie złorzeczył, gdy cierpiał, nie wygrażał się, ale poddawał się sądzącemu niesprawiedliwie. On sam w ciele swoim zaniósł grzechy nasze na krzyż, abyśmy umarłszy dla grzechów, żyli dla sprawiedliwości, gdyż przez mękę Jego zostaliście uleczeni. Byliście bowiem jako owce błądzące, ale teraz powróciliście do pasterza i biskupa dusz waszych.[^1161]   


### Graduał  
Alleluja, alleluja   
*Łk 24:35*   
Poznali uczniowie Pana Jezusa przy łamaniu chleba. Alleluja.   
*J 10:14*   
Jam jest Pasterz dobry. Znam owce swoje i znają mnie moje. Alleluja.[^1162]   


### Ewangelia  
Ciąg dalszy ☩ Ewangelii świętej według Jana.   
*J 10:11-16*   
Onego czasu: Rzekł Jezus do faryzeuszów: «Jam jest pasterz dobry. Dobry pasterz życie swoje daje za owce swoje. Lecz najemnik i ten, kto nie jest pasterzem, do którego nie należą owce, na widok zbliżającego się wilka porzuca owce i ucieka, a wilk porywa i rozprasza owce. Najemnik zaś ucieka, bo jest najemnikiem i nie troszczy się o owce.   
Jam jest pasterz dobry; znam swoje i one mnie znają; jako mnie zna Ojciec, a ja znam Ojca. I życie swoje oddaję za owce moje. I inne owce mam, które nie są z tej owczarni. I te muszę przyprowadzić i słuchać będą głosu mego, i stanie się jedna owczarnia i jeden pasterz».[^1163]   


### Antyfona na Ofiarowanie  
*Ps 62:2; 62:5*   
Boże, moim jesteś Bogiem, pilnie Ciebie szukam; i w imię Twoje będę wznosił me ręce, alleluja.[^1164]   


### Sekreta  
Panie, niech święta ofiara zawsze sprowadza na nas zbawienne błogosławieństwo, i swoją mocą urzeczywistnia to, co się dokonuje w tajemnicy ołtarza.   
Przez Pana.[^1165]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1166]   


### Antyfona na Komunię  
*J 10:14*   
Jam jest Pasterz dobry, alleluja: znam owce moje i znają mnie moje, alleluja, alleluja.[^1167]   


### Pokomunia  
Prosimy Cię wszechmogący Boże, spraw, abyśmy otrzymawszy Twoją życiodajną łaskę, zawsze szczycili się z Twojego daru.   
Przez Pana.[^1168]   


### Objaśnienia Ewangelii  

\(1\) Do dzisiejszej Ewangelji jedną tylko, ale szczególnie ważną podaję
uwagę, mianowicie o owczarni P. Chrystusowej, która znaczy to samo, co
i Królestwo Boże, albo Kościół św. O tem Królestwie Bożem przepowiadali
Prorocy, że owładnie wszystkie narody i że mu nie będzie końca, bo
począwszy się na ziemi, będzie trwać po wszystkie wieki w niebie.
Ostatni z proroków, św. Jan Chrzciciel zapowiada, że już przybliżyło się
Królestwo Boże, bo pośród ludzi stanął ten, który miał je utworzyć.
Z tego że Kościół Chrystusowy czyli Królestwo Boże obejmować ma
wszystkie narody i wszystkie czasy, czyli że jest powszechny, wynika,
że może on być tylko jeden; bo gdyby było kilka kościołów prawdziwie
Chrystusowych, czy to obok siebie, czy też po sobie istniejących, żaden
z nich nie miałby nawet prawa, ani możności, przygarnąć do siebie ludzi
z wszystkich narodów i wszystkich czasów. I rzeczywiście P. Jezus jeden
jedyny tylko Kościół założył, jak przekonujemy się z tego, co powiedział
Piotrowi św.: «Tyś jest opoką; a na tej opoce zbuduję Kościół mój,»
a nie kościoły moje, – «a bramy piekielne nie zwyciężą go.»
I w dzisiejszej ewangelji wyraźnie mówi Pan, że będzie «jedna owczarnia
i jeden pasterz» i że do tej owczarni potrzeba, żeby przywiódł «drugie
owce, które nie są z tej owczarni». Nierozsądnie więc i bezbożnie jest
mniemać i mówić, że to wszystko jedno, czy kto należy do Kościoła
katolickiego, czy do innej jakiejbądź wiary, albo że nikomu nie godzi
się zmienić wiary, w której się urodził, choćby nawet był Turkiem, Żydem
albo i lutrem. Bo taka mowa znaczy tyle, co twierdzić, że przynależność
do jedynego prawdziwego Kościoła Chrystusowego bynajmniej nie jest
szczególną łaską, ale rzeczą nie więcej znaczącą, niż np. to, że ktoś
urodził się Polakiem, Niemcem albo Francuzem, lub że po rodzicach
odziedziczył takie lub owakie nazwisko. A przecież Kościół święty jest,
jak naucza Paweł św., «filarem i utwierdzeniem prawdy,» a sam P. Jezus
nakazuje, że «jeśliby kto Kościoła nie usłuchał, niech ci będzie jako
poganin i celnik.» Wedle jednomyślnej nauki wszystkich Ojców Kościoła,
kto z własnej winy nie należy do tej jedynej owczarni Chrystusowej, ten
też nie należy do Jego owieczek, głosu Jego nie słucha i cząstki z Nim
mieć nie może, kto nie ma Kościoła za Matkę, ten nie ma też Pana Boga
za Ojca, – i wreszcie tak samo, jak «nie jest pod niebem inne imię
prócz Pana Jezusa dane ludziom, w którembyśmy mieli być zbawieni,» tak
też poza Kościołem Chrystusowym niemasz dla nikogo bezpieczeństwa
zbawienia wiecznego.

\(2\) Kościół Chrystusowy, będąc prawdziwem Królestwem, jest ten samem
we wielu rzeczach podobny do innych królestw na ziemi; ale będąc
Królestwem prawdziwie Bozem, jest też w wielu rzeczach zupełnie inny,
odmienny od królestw zwyczajnych, według tego, co powiedziała P. Jezus:
«Królestwo moje nie jest z tego świata.» Najprzód tedy każde królestwo
jest samodzielne, czyli nie podlega innemu królestwu. Przeto Królestwo
Boże, zwłaszcza dlatego, że Jego królem jest sam Bóg, ma szczególne
prawo do niezależności. Jeżeli się zdarza, iż którykolwiek z królów lub
rządów ziemskich ogranicza niezależność Kościoła, to popełnia bezbożny
zamach na najświętsze i nigdy nieprzedawnione prawa Boga i Pana naszego.
Dalej, jeżeli według słów P. Jezusa «wszelkie królestwo rozdzielone
przeciwko sobie, będzie spustoszone,» to w tem Królestwie Bożem powinna
być i jest jedność najzupełniejsza, bo jak mówi Paweł św.: «jeden Bóg,
jedna wiara, jeden Chrzest,» tzn. jeden Bóg na niebie i jeden też
najwyższy namiestnik Jego na ziemi, jedna w całym Kościele nauka
i jednakie zasady wiary i obyczajności, jedne wreszcie i jednakie
w całym Kościele Bożym Sakramenta śś. Ktokolwiek odpada od tej jedności,
odpada też od Kościoła Chrystusowego. Kto upornie sprzeciwia się
najwyższemu Pasterzowi z katolika zostaje schizmatykiem. Kto upornie
przeczy któremkolwiek z artykułów Wiary, staje się heretykiem. Kto
upornie uchyla się od śś. Sakramentów, jest obumarłym członkiem
Kościoła, suchą gałęzią na drzewie Kościoła. Wszyscy oni jednak nie
potrafią uporem swoim sprawić, żeby Kościół św. przestał być jednym,
tylko sami odpadają od tej jedności i już do jednej owczarni Chrystusa
nie należą.

\(3\) Królestwa ziemskie mają swoje przykazania i prawa, ale mniej albo
więcej zmienne i niedoskonałe Królestwo Boże ma przykazania
ze wszechmiar doskonałe i święte i dlatego nieodmienne: tj. dziesięć
przykazań Bożych, a jako ich objaśnienie i uzupełnienie, przykazania
kościelne, wydane pod wpływem Ducha Św. Ma Królestwo Boże skarb swój,
nie jak ziemskie, których skarbem jest skazitelne złoto i srebro,
ale zasługi Męki i Śmierci P. N. Jezusa Chrystusa, Matki Najświętszej
i innych Świętych Pańskich. Ma ono i zbrojownię swoją, składającą się
nie z mieczów i armat, ale zaopatrzone w zbroję Bożą, o której Paweł
św. tak mówi: «Stójcież tedy przepasawszy biodra wasze prawda,
a oblókłszy pancerz sprawiedliwości i obuwszy nogi w gotowość Ewangelji
pokoju, – we wszystkiem biorąc tarczę wiary którąbyście mogli wszystkie
strzały złośliwego zgasić. I przyłbicę nadziei zbawienie weźmijcie
i miecz ducha (które jest słowo Boże).» Jak wreszcie królestwo nie może
być bez urzędów i urzędników, tak i to Boże Królestwo, którem jest
Kościół św., ma najwyższego Namiestnika, papieża, czyli Ojca św.,
w zależności od niego, niby rządców części królestwa, biskupów,
kapłanów, powołanych do pomagania Ojcu św. i biskupom w spełnianiu ich
urzędów i obowiązków. I papież i biskupi są wprawdzie tylko ludźmi, jak
ludźmi tylko są wszyscy urzędnicy i dygnitarze w królestwach ziemskich.
Jedną jednak ci urzędnicy Królestwa Bożego mają zaletę, jakiej inni nie
mają: że są w najważniejszych przynajmniej sprawach, z łaski Bożej i za
sprawą Ducha Św., zupełnie niezawodni. Mianowicie wszyscy kapłani
od papieża począwszy, a skończywszy na dopiero co wyświęconym księdzu,
są niezawodni w sprawowaniu Sakramentów śś., tak dalece, że i najgorszy
ksiądz, byle zachował formę i meterję Sakramentu i miał intencję
wymaganą przez Kościół św., ważnie udziela Sakramentów śś., wraz z łaską
każdemu Sakramentowi właściwą. Wyjęty tu jest tylko jeden Sakrament
pokuty, którego kapłan przez władzę duchową do tego nie upoważniony, lub
prawa do tego pozbawiony, ważnie udzielać nie może nikomu, chyba
umierającemu. Również ci, których «Duch Św. postanowił biskupami, aby
rządzili Kościół Boży, który nabył Krwią Swoją», byle nie nakazywali
widocznego grzechu przeciw któremukolwiek przykazaniu Bożemu, są,
ilekroć rozkazują w obrębie władzy sobie użyczonej, niezawodnymi dla nas
tłumaczami woli Bożej. Dlatego to mówi do nich P. Jezus: «Kto was
słucha, Mnie słucha; a kto wami gardzi, gardzi Onym, który Mię posłał.»
Ta niezawodność służy jedynie biskupom i tym, którzy dzierżą władzę
biskupią. Wreszcie niezawodnym czyli nieomylnym jest papież w rzeczach
wiary i obyczajów, ile razy przemawia, nie jako człowiek prywatny albo
jako uczony po ludzku, ale jedynie wtedy, gdy występuje jako nauczyciel
całego Kościoła, jako ten, któremu rzeczono: «Alem Ja prosił za tobą,
aby nie ustała wiara twoja, a ty niekiedy nawróciwszy się, potwierdzają
bracią twoją.»

\(4\) Chceszli człowiecze być obywatelem Bożego Królestwa, dzieckiem
św. Matki Kościoła, chceszli mieć cząstkę w Jezusie Chrystusie
i dziedzictwie Jego, chcesz się stać jednym z tych, do których Paweł
św. mówi: «Już nie jesteście goście i przychodnie, aleście mieszczanie
z świętymi i domownicy Boży, wybudowani na fundamencie apostołów
i proroków, gdzie głównym węgielnym kamieniem sam Jezus Chrystus» –
jeśli mówię chcesz być tem wszystkiem, to musisz całem sercem, tzn.
z przekonania i dobrej woli uznawać za szczerą prawdę i usty śmiało
wyznawać wszystko, co Bóg objawił i przez Kościół swój św. do wierzenia
podaje. Potrzeba ci po wtóre, sumiennie wypełniać przykazania Boże
i cokolwiek Bóg przez namiestników swoich na ziemi nakazuje. Potrzeba,
po trzecie, chętnie i należycie uczęszczać do śś. Sakramentów. W końcu
pamiętaj, że Królestwo Boże jest ojczyzną naszą lepszą, świętszą
i trwalszą, niż ta miła ojczyzna ziemska; Kościół św. jest Matką naszą
najserdeczniejszą, prawdziwszą i zacniejszą niż ta, która cię na świat
wydała. Jeżeli więc poczuwasz się do obowiązku miłości względem miłej
ojczyzny i względem matki twojej rodzonej, – to tem bardziej kochaj
Kościół św., który ci zabezpiecza nie tylko ziemskie, doczesne i znikome
dobra, ale doprowadzi cię do szczęścia wiekuistego. Amen.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 3 Niedziela po Wielkanocy   
*2 klasy*   
*Szaty białe*   
Kościół zwraca naszą uwagę na to, że ukoronowaniem zwycięstwa Chrystusowego było Wniebowstąpienie. Ukoronowaniem naszego życia wiernego Bogu będzie również życie wieczne w niebie. Radość świąteczna na ziemi to przedsmak i obraz radości doskonałej, nieprzemijającej. Aby na nią zasłużyć, musimy dochować wierności przyrzeczeniom złożonym na Chrzcie świętym (kolekta) i świecić przykładem chrześcijańskiego życia, naśladując Chrystusa, «posłusznego aż do śmierci» (lekcja). Wymaga to udziału w krzyżu Chrystusa od poszczególnych wyznawców i od całego Kościoła, zapewnia jednak nieprzemijającą radość z oglądania Boga (ewangelia, antyfona na komunię).   


### Introit  
*Ps 65:1-2*   
Z radością sławcie Boga, wszystkie ziemie, alleluja, opiewajcie chwałę Jego imienia, alleluja, alleluja, alleluja.   
*Ps 65:3*   
Powiedzcie Bogu: jak dziwne są Twe dzieła! Wrogowie Twoi Ci schlebiają dla wielkiej mocy Twojej.   
Chwała Ojcu.   
Z radością sławcie Boga, wszystkie ziemie, alleluja, opiewajcie chwałę Jego imienia, alleluja, alleluja, alleluja.[^1169]   


### Kolekta  
Boże, Ty ukazujesz błądzącym światło Twej prawdy, aby mogli wrócić na drogę sprawiedliwości; spraw, niech wszyscy uważający się za chrześcijan odrzucą to, co się sprzeciwia tej godności, a zabiegają o to, co jest z nią zgodne.   
Przez Pana.[^1170]   


### Lekcja  
Czytanie z Listu świętego Piotra Apostoła.   
*1 P 2:11-19*   
Najmilsi: Proszę was, abyście jako przychodnie i goście powstrzymywali się od pożądliwości cielesnych, walczących przeciw duchowi. Zachowujcie się dostojnie obcując z poganami, aby za to, że was spotwarzają jako złoczyńców, gdy przejrzą w dzień nawiedzenia, chwalili Boga dzięki waszym dobrym uczynkom.   
Bądźcież tedy poddani każdej ludzkiej władzy ze względu na Boga: czy to królowi jako najwyższemu zwierzchnikowi, czy namiestnikom jako posłanym przezeń ku pomście złoczyńców, a ku chwale dobrych. Bo taka jest wola Boża, abyście dobrymi uczynkami zamknęli usta głupocie ludzi nierozsądnych jako wolni, ale nie tacy, którzy wolności używają na pokrywkę zła, lecz jako słudzy Boga. Wszystkich szanujcie. Braci miłujcie. Boga się lękajcie. Króla czcijcie. Słudzy, bądźcie poddani panom z wielką bojaźnią, nie tylko dobrym i skromnym, ale też i przykrym. Bo to jest łaską w Chrystusie Jezusie, Panu naszym.[^1171]   


### Graduał  
Alleluja, alleluja   
*Ps 110:9*   
Pan zesłał odkupienie swojemu ludowi. Alleluja.   
*Łk 24:46*   
Trzeba było, aby Chrystus cierpiał i zmartwychwstał dnia trzeciego i tak wszedł do swojej chwały. Alleluja.[^1172]   


### Ewangelia  
Ciąg dalszy ☩ Ewangelii świętej według Jana.   
*J 16:16-22*   
Onego czasu rzekł Jezus uczniom swoim: «Już niedługo, a nie będziecie mnie oglądać, i znowu niedługo, a ujrzycie mnie: bo idę do Ojca». Mówili tedy niektórzy z uczniów Jego między sobą: «Cóż to ma znaczyć, co mówi do nas: Niedługo, a oglądać mnie nie będziecie, i znowu niedługo, a ujrzycie mnie, oraz że idę do Ojca». Mówili tedy: «Co może oznaczać „niedługo”? Nie wiemy, o czym mówi».   
I poznał Jezus, że zapytać Go chcieli, i rzekł im: «O to pytacie się między sobą, żem powiedział: Niedługo, a oglądać mnie nie będziecie i znowu niedługo, a ujrzycie mnie. Zaprawdę, zaprawdę powiadam wam, że będziecie płakać i narzekać, a świat się będzie weselił. A wy smucić się będziecie, ale smutek wasz w radość się zamieni. Niewiasta, gdy rodzi, boleje, bo nadeszła jej godzina, ale gdy porodzi dziecię, już nie pamięta swego ucisku z radości, że się człowiek na świat narodził. Tak i wy: teraz się wprawdzie smucicie, ale znowu was zobaczę i będzie się radowało serce wasze, a radości waszej nikt wam nie odbierze».[^1173]   


### Antyfona na Ofiarowanie  
*Ps 145:2*   
Chwal, duszo moja, Pana! Boga wielbić pragnę przez całe me życie; śpiewać Mu będę, dopóki będę żył, alleluja.[^1174]   


### Sekreta  
Panie, przez te misteria udziel nam pomocy abyśmy poskramiali ziemskie pragnienia i nauczyli się miłować rzeczy niebieskie.   
Przez Pana.[^1175]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1176]   


### Antyfona na Komunię  
*J 16:16*   
Już niedługo, a nie będziecie Mnie oglądać, alleluja; i znowu niedługo, a ujrzycie Mnie, bo idę do Ojca, alleluja, alleluja.[^1177]   


### Pokomunia  
Prosimy Cię, Panie, niech Sakrament, który przyjęliśmy, nasyci nas pokarmem duchowym i udzieli pomocy doczesnej.   
Przez Pana.[^1178]   


### Objaśnienia Ewangelii  

\(1\) To co dzisiejsza opowiada nam Ewangelja, działo się podczas
ostatniej Wieczerzy, kiedy uczniowie przygnębieni smutkiem i trwogą,
z powodu zbliżającej się Męki Pańskiej, mniej niż kiedykolwiek byli
zdolni zrozumieć słowa P. Jezusowe, zwłaszcza że w obecnym wypadku były
one rzeczywiście nie bardzo wyraźnie. Z prostotą jednak przyznają się
i otwarcie mówią: «Nie wiemy, co powiada,» ale i z zaufaniem zamierzają
zapytać P. Jezusa o wyjaśnienie. Jeżeli Apostołom nie tylko ten jeden
raz zdarzyło się nie zrozumieć P. Jezusa, chociaż Jego samego mieli
za Nauczyciela, to cóż dziwnego, że i nam, którzy nie możemy równać się
z Apostołami, zdarza się w rzeczach wiary, to lub owo nie dość jasno
zrozumieć? Wszak i w rzeczach ziemskich pełno takich jest szczegółów,
o których wiemy, że tak jest a nie inaczej, a jednak nie wiemy jakim
to sposobem, albo dlaczego tak jest. To też i ty, jeżeli w rzeczach
wiary czegoś nie rozumiesz, nie zaprzeczaj zaraz ani dopuszczaj
wątpliwości, ale idź raczej za przykładem Apostołów i zapytaj takich,
którzy więcej wiedzą i wiedzieć powinni, tj. kapłanów; zapytaj
na modlitwie samego P. Jezusa. Niejedno ci się może wyjaśni od razu,
niejedno aż później, a niejedno dopiero w niebie, gdzie żadnej nie
będzie już niejasności.

\(2\) Te słowa P. Jezusowe: «maluczko, a nie ujrzycie mnię i zasię
maluczko a ujrzycie mię», Ojcowie śś. pospolicie tłumaczą w trojakiem
rozumieniu. (1) «Maluczko», tzn. skoro po śmierci złożycie mnię
do grobu, «nie ujrzycie mię; i zaś maluczko», tj. po Zmartwychwstaniu
mojem, «ujrzycie mię». (2) «Maluczko,» tj. po Wniebowstąpieniu mojem już
mię oglądać nie będziecie; «i zasię maluczko,» tj. gdy staniecie na sąd,
i gdy dostąpicie do nieba, wtenczas oglądać mię będziecie twarzą
w twarz, takiego jakim jestem. (3) «Maluczko», tj. skoro wstąpię
na niebiosa, już oczyma ciała oglądać mię nie będziecie; «i zasię
maluczko», tj. gdy ześlę wam Ducha Św., ujrzycie mię za Jego sprawą
oczyma duszy obecnego w Przen. Sakramencie, obecnego też przez łaskę
poświęcającą w duszach waszych, obecnego wreszcie wielorakim innym
sposobem w Kościele Bożym, w maluczkich, w przełożonych itd.

\(3\) Do smutku jedna tylko prawdziwie słuszna jest przyczyna,
mianowicie utrata Tego, który jeden jest godzien wszelkiej miłości
tj. P. Jezusa. Utraciła Matka Najśw. P. Jezusa w Jeruzalem
i «z boleścią» szukała Go; utracili uczniowie P. Jezusa, gdy umarł
i pogrzebion był, i smutek przepełnił serca ich; utracili Go też,
przynajmniej z oczu, kiedy wzięty był do nieba, i odtąd ziemia dla nich
jest szarą i smutną, a do nieba tylko wzdychają. Traci i grzesznik
P. Jezusa, ilekroć popełnia grzech śmiertelny i nie ma już Boga w jego
sercu, już nie żyje P. Jezus w duszy jego. Jest wtenczas czego płakać
i czego się smucić. Szczęśliwy jeszcze ten grzesznik, który prawdziwie
z boleścią szuka P. Jezusa, bo znajdzie Go i będzie pocieszony.
Ale jeżeli sam się pociesza, że chociaż zgrzeszył, to mu się przecież
nic złego nie stało – lub, co gorsza, jeżeli czyni tak jak oni,
o których mówi Pismo św., «że wesela się źle uczyniwszy i radują się
w rzeczach najgorszych;» taki naraża się na utratę P. Jezusa na zawsze
i na zawsze też będzie tam, gdzie jest wieczny płacz i zgrzytanie zębów.

\(4\) Bywają jednak, prócz utraty P. Jezusa, inne powody smutku, mniej
wprawdzie słuszne, ale mimo to smutek za nimi idący jest niemniej
rzetelny i dojmujący. W ogóle powodem smutku bywa utrata tego, co się
kochało; a człowiek tak łatwo przywiązuje się do rzeczy i osób, które
widzi, łatwiej niż do P. Jezusa, którego nie widzi. Ktoś np. kocha się
w majątku, inny kocha dzieci swoje; utrata majątku, sławy lub
któregokolwiek z dzieci, będzie dla niego prawdziwym smutkiem. Inny lubi
namiętnie podrzędne rzeczy, jak np. palić tytoń, pić wódkę itp.; odbierz
mu je, a już będzie się smucił. Im więcej zaś jaką osobę lub rzecz
kochamy, tem więcej jej utrata boli nas i zasmuca; a jednak w tem życiu
wszystko jest znikome i prędzej lub później przemija i opuszcza nas, aż
na końcu sami, umierając, wszystko i wszystkich opuścimy. Zatem boleść
i smutki w tem życiu być muszą; tak P. Bóg postanowił i tak będzie aż
do końca świata. Ale P. Bóg nie tylko tak postanowił, lecz On sam jak
wszystkiem, tak również każdem cierpieniem naszem kieruje i wie o niem.
I w tem jest nasza pociecha i rękojmia, że, bylebyśmy w każdym smutku
naszym na Boga zdać się umieli i chcieli, to «smutek nasz w radość się
obróci», jak mówi Pismo św. P. Bóg umie zasmucić, ale umie też i lubi
pocieszać. Najprzód tedy P. Bóg nikogo nie doświadcza nad siły i «nie
dopuści kusić was nad to, co możecie, ale z pokuszeniem uczyni też
wyjście, abyście znosić mogli.» Owszem P. Bóg każdemu z nas tyle tylko
naznacza cierpienia, ile niezbędnie potrzeba, «abyśmy żywot mieli
i obficiej mieli.» Nie zmieni wprawdzie P. Bóg dla nikogo wyroku
swojego, «iż przez wiele ucisków trzeba nam wnijść do Królestwa Bożego»,
ale za to bierze do nieba każdego, co swoją część zbożnie wycierpiał.
Nadto uświęcił P. Jezus nasze cierpienia swemi cierpieniami,
cierpieniami Matki Najśw. i tylu swych Świętych. Zwykł wreszcie P. Jezus
w życiu ludzkiem przeplatać dobre ze złem, tak, że jak na świecie pogoda
zmienia się ze słotą, taki w życiu naszem bywa raz ciężej, raz znowu
lżej, a czasem też prawie tak dobrze, jak niegdyś było uczniom wybranym
na górze Tabor podczas Przemienia Pańskiego. Ale i to przemija.

\(5\) Chceszli zbożnie znosić dolegliwości niniejszego życia, to 1)
pocznij mówić nie dla zwyczaju tylko, ale na serio w pacierzu: «Bądź
wola Twoja, a nie moja»: przyucz się do tego, żeby Wolę Bożą zawsze
dobrą, zawsze mądrą, zawsze świętą i zawsze tobie pożyteczną stawiać
wyżej, niż twoje własne tak często złe, nierozsądne, przewrotne, i tobie
i drugim szkodliwe zachcianki i pragnienia. 2) Wolno ci radzić o swojej
biedzie i bronić się przeciw niej, byle w uczciwy, nie grzeszny sposób.
 Czemu zaradzić nie możesz, z tem rób tak, jak pewna chrześcijańska
niewiasta, która nosiła na palcu obrączkę z napisem: «i to minie».
A miała ona życie wcale nie rozkoszne: więc ilekroć nowy spotykał ją
krzyżyk i poczynał ogarniać ją smutek, ona obróciła na palcu swoją
obrączkę i powtórzyła kilkakroć: «i to minie», zmówiła koronkę i już
swobodniejsza do zwykłej zabierała się pracy. Narzekania zaś, nigdy
z ust jej nie słyszano. Wreszcie 3) różnych dolegliwości i cierpień
twoich nie poczytuj zaraz za karę Bożą. P. Bóg nie spieszy się
z karaniem nas, bo na to ma całą wieczność; cierpienia zwykle są albo
lekarstwem, za pomocą którego P. Bóg chce nas wyleczyć ze zbytniego
naszego do ziemi i rzeczy ziemskich przywiązania i z naszej względem
Niego obojętności; albo są próbą, w której się pokazuje, ile kto wart.

\(6\) Niestety, nie o wszystkich niewiastach można to powiedzieć, co
mówi P. Jezus, że «gdy porodzi dzieciątko, już nie pamięta uciśnienia
dla radości, iż się człowiek na świat narodził.» Dziś namnożyło się
między niewiastami zamężnemi takich, które uważają jakby za wielkie
nieszczęście, jeżeli im P. Bóg przymnaża dzieci i wyłamuję się od tego
nieraz bardzo nieuczciwemi i grzesznemi sposobami, ponieważ boją się
boleści i trudów połączonych z wychowaniem dziatwy, i ubóstwa,
gdy przyjdzie je wyżywić i wyposażyć. Powinny one raczej pamiętać na to,
co mądrze mówi nasze przysłowie: «da Bóg dzieci, da też i na dzieci»,
da zdrowia, sił, rozumu i chleba; a więcej jeszcze niech pamiętają
na nieomylne słowo Pisma św.: «Niewiasta zbawiona będzie przez rodzenie
dziatek, jeśliby trwała w wierze i miłości, i w świętobliwości
z trzeźwością.»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 4 Niedziela po Wielkanocy   
*2 klasy*   
*Szaty białe*   
W dzisiejszej liturgii Kościół uczy nas o Duchu Świętym. Jest On najdoskonalszym darem Boga (lekcja) i Pocieszycielem chrześcijan. W dziejach Kościoła Duch Święty udowadnia światu słuszność sprawy Chrystusowej, zbrodnię odrzucenia Mesjasza i przegraną szatana. Kościół Chrystusowy i dusze dobrej woli zawdzięczają Duchowi Świętemu poznanie prawdy (ewangelia). Prosimy, by życie nasze było zgodne z poznaną prawdą.   


### Introit  
*Ps 97:1; 97:2*   
Śpiewajcie Panu pieśń nową, alleluja, albowiem Pan uczynił cuda, alleluja,   
w oczach pogan okazał swoją sprawiedliwość, alleluja, alleluja, alleluja.   
*Ps 97:1*   
Zwycięstwo odniosła Jego prawica i święte ramię Jego.   
Chwała Ojcu.   
Śpiewajcie Panu pieśń nową, alleluja, albowiem Pan uczynił cuda, alleluja,   
w oczach pogan okazał swoją sprawiedliwość, alleluja, alleluja, alleluja.[^1179]   


### Kolekta  
Boże, który sprawiasz, że dusze Twych wiernych mają jedno dążenie, daj ludom Twoim to miłować, co nakazujesz, tego pragnąć, co obiecujesz, abyśmy wśród zmienności świata tam utkwili nasze serca, gdzie są prawdziwe radości.   
Przez Pana.[^1180]   


### Lekcja  
Czytanie z Listu świętego Jakuba Apostoła.   
*Jk 1:17-21*   
Najmilsi: Wszelki dar dobry i każda wzniosła łaska z wysoka pochodzi, zstępuje od Ojca światłości, u którego nie masz odmiany ani cienia zmienności. Bo z własnej woli zrodził nas słowem prawdy, abyśmy byli niejako początkiem stworzenia Jego.   
Wiecie to bracia moi najmilsi! A niech każdy człowiek będzie skory do słuchania, a powolny do mówienia i powolny do gniewu. Bo gniew człowieka nie wypełnia sprawiedliwości Bożej. Dlatego też, odrzuciwszy wszelką nieczystość i nadmiar złości, przyjmujcie z łagodnością słowo w was wszczepione, które może zbawić dusze wasze.[^1181]   


### Graduał  
Alleluja, alleluja   
*Ps 117:16*   
Prawica Pańska moc okazała, prawica Pańska dźwignęła mnie. Alleluja.   
*Rz 6:9*   
Chrystus powstawszy z martwych więcej nie umiera i śmierć więcej już nad Nim nie zapanuje. Alleluja.[^1182]   


### Ewangelia  
Ciąg dalszy ☩ Ewangelii świętej według Jana.   
*J 16:5-14*   
Onego czasu: rzekł Jezus uczniom swoim: «Idę do Tego, który mnie posłał, i nikt z was nie pyta mnie: Dokąd idziesz? Ale, żem to wam powiedział, smutek napełnił serca wasze. Lecz ja prawdę wam mówię: Lepiej dla was żebym odszedł, bo jeżeli nie odejdę, Pocieszyciel nie przyjdzie do Was, a jeśli odejdę, poślę Go do was. I gdy On przyjdzie, przekona świat o grzechu, o sprawiedliwości i o sądzie. O grzechu, mówię, że nie wierzą we mnie, o sprawiedliwości, bo idę do Ojca i już mnie nie ujrzycie, i o sądzie, bo książę tego świata już został osądzony.   
Wiele jeszcze mam wam powiedzieć, ale teraz znieść nie możecie. Lecz gdy przyjdzie ów Duch Prawdy, nauczy was wszelkiej prawdy. Bo nie od siebie mówić będzie, ale cokolwiek usłyszy, powie, i co ma nadejść, oznajmi wam. On mnie uwielbi, bo z mego weźmie, a wam oznajmi».[^1183]   


### Antyfona na Ofiarowanie  
*Ps 65:1-2; 85:16*   
Z radością sławcie Boga, wszystkie ziemie, opiewajcie chwałę Jego imienia. Pójdźcie wszyscy, co się Boga boicie, słuchajcie mnie, a opowiem, jak wielkie rzeczy Pan uczynił mojej duszy, alleluja.[^1184]   


### Sekreta  
Boże, który przez przedziwną wymianę dokonującą się w tej ofierze czynisz nas uczestnikami jedynego i najwyższego Bóstwa, spraw, prosimy, aby nasze obyczaje godne były poznanej prawdy.   
Przez Pana.[^1185]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1186]   


### Antyfona na Komunię  
*J 16:8*   
Gdy przyjdzie Pocieszyciel, Duch prawdy, przekona świat o grzechu, o sprawiedliwości i o sądzie, alleluja, alleluja.[^1187]   


### Pokomunia  
Przybądź nam z pomocą, Panie, Boże nasz, aby Sakrament, któryśmy z wiarą przyjęli, oczyścił nas z wad i uchronił od wszystkich niebezpieczeństw.   
Przez Pana.[^1188]   


### Objaśnienia Ewangelii  

Dzisiejsza Ewangelja wyjęta jest z rozmowy P. Jezusa z uczniami podczas
ostatniej wieczerzy. Kładzie ją zaś Kościół św. na tę niedzielę dlatego,
że zawiera w sobie jakby przygotowanie na uroczystość Wniebowstąpienia
i Zesłanie Ducha Św.

\(1\) «Idę do tego, który mię posłał.» Zapowiada P. Jezus uczniom
bliskie odejście swoje przez śmierć, powrót Swój do Ojca i chwały
wiekuistej przez Wniebowstąpienie, a wreszcie Zesłanie Ducha Św.
po Wniebowstąpieniu. Uczniowie jednak tak są pogrążeni w smutku, że nic
nie rozumieją z tego wszystkiego, co im P. Jezus mówi, i chociaż ich
pociesza i tłumaczy im: «pożyteczno wam, abym ja odszedł», oni jakby
tego nie słyszą. To samo bywa i z nami, że kiedy nas ogarnie smutek,
trwoga, gniew lub jakakolwiek inna namiętność, nic już prawie nie
pojmujemy z tego, co nam mówi wiara i zdrowy rozsądek. W takich też
razach mnożą się i wzmagają różne pokusy, którym jeżeli pragniemy się
obronić, potrzeba, abyśmy przyczynili serdecznej modlitwy, a zarazem
wszelkiemi siłami starali się odzyskać równowagę. Usprawiedliwiać zaś
wobec samego siebie rozmaitemi racjami ten nasz smutek, trwogę, gniew
i tym podobne namiętności nie godzi się, bo to niechybnie prowadzi
do różnych, nieraz bardzo ciężkich, upadków.

\(2\) «Żaden z was nie pyta mię: dokąd idziesz.» Słuszniej jeszcze
mógłby P. Jezus nam podobny uczynić zarzut: Żaden z was nie pyta samego
siebie: dokąd idziesz? P. Jezus na pytanie: «dokąd idziesz?» mógł
bezpiecznie i z prawdą odpowiedzieć, że idzie do Ojca, do nieba. Ale ja?
Dokąd ja idę? Wyrokiem Bożym «postanowiono ludziom raz umrzeć, a potem
sąd.» Wszyscyśmy skazani na śmierć; ile godzin, dni i lat żyjemy, tyle
zbliżamy się do śmierci, a tem samem idziemy na sąd, a po sądzie
«pójdzie człowiek do domu wieczności swej». Jest przysłowie, które mówi,
że wszystkie drogi prowadzą do Rzymu; ale z daleko większą prawdą można
i trzeba powiedzieć, że jakiemikolwiek drogami przejdziesz przez życie,
ostatecznie zawsze dojdziesz do śmierci, zajdziesz na sąd, a zatrzymasz
się w wieczności. Ale w jakiej wieczności, czy w niebie, czy w piekle?
Jeżeli zdążasz za P. Jezusem, dojdziesz do nieba; jeżeli o P. Jezusie
i niebie rzadko tylko albo może nigdy nie myślisz, to najprawdopodobniej
zajdziesz do piekła. Pytaj zatem samego siebie dokąd idziesz? Czy idąc
dalej dotychczasową drogą twoją, będziesz zbawiony, czy też będziesz
musiał być potępiony?

\(3\) «Prawdę wam powiadam, pożyteczno wam, abym ja odszedł.» Pociesza
P. Jezus uczniów swoich, zasmuconych zapowiedzią Jego odejścia, nie jak
to ludzie nieraz czynią, jakiemiś złudnemi obietnicami, ale szczerą
prawdą, tj. ukazując im pożytek, jaki to odejście Jego miało na nich
sprowadzić. Obmierzli Bogu, a ludziom szkodliwi są oni rzekomi
pocieszyciele, którzy, aby pocieszyć zasmuconego, wmawiają w niego różne
rzeczy, w które oni sami nie wierzą. Jak niańka dziecku płaczącemu
niestworzone rzeczy obiecuje, albo go niemi straszy, tak dorosłych
niezadowolonych ze swego losu lub stanu, źli ludzie oszukują różnemi
obietnicami, które nigdy się nie ziszczą i ziścić nie mogą, a narażają
ich tylko na nowe  cięższe od dawnych zawody i smutki. Zły to sposób
pocieszania i nigdy na dobre nie wychodzi. Ale prawdziwem okrucieństwem
staje się taki kłamliwy sposób pocieszenia, kiedy chodzi o umierającego,
w którego nieraz najbliżsi krewni i najserdeczniejsi przyjaciele
wmawiają, że jeszcze nie umrze i dla oszczędzenia mu, jak mówią,
przykrego wrażenia, ociągają się z przywołaniem księdza, któryby go
pojednał z P. Bogiem i dał mu jedynie prawdziwą pociechę, a w onej
chwili koniecznie potrzebną. W ostatniej dopiero chwili, kiedy konający
już traci mowę, a często i przytomność, wtenczas dopiero posyłają
po księdza, ale chyba już nie dla jego pociechy, lecz dla względu
ludzkiego, i żeby samych siebie zasłonić od wyrzutów, iż dopuścili
nieboszczykowi zejść z tego świata bez śś. Sakramentów, a jest to tem
większem okrucieństwem względem umierającego, że chodzi tutaj o wieczne
zbawienie, o wieczność całą, którą niejeden dlatego traci, iż w godzinę
śmierci nie pozwolono mu się uczciwie spowiadać, ani korzystać z tej
pomocy, jaką z łaski Bożej dają ostatnie śś. Sakramenta i modlitwy
kapłańskie. Biada takim fałszywym przyjaciołom i zwodniczym
pocieszycielom, bo ciężka czeka ich odpowiedzialność na sądzie Bożym!
A grzeszą w ten sposób nie tyle ludzie prości, bo oni z niczem sobie,
więc i ze śmiercią, nie robią ceremonji, jak raczej inteligentni
i wykształceni. Oni to nierzadko – mimo swego wykształcenia – nie chcą
jakoś zrozumieć, że jeżeli chodzi rzeczywiście o oszczędzenie choremu
przykrego wrażenia, to należałoby nie dopuszczać do niego nie tylko
księdza, ale też nie więcej niż jednego lekarza, ani też nie sprowadzać
z daleka krewnych. Bo przecież i konsylia lekarskie i zbieranie się
rodziny z dalekich nieraz stron koniecznie budzi w chorym świadomość,
że stan jego jest groźny. Nie ma żadnej potrzeby mówić choremu, że umrze
na pewno, bo i najbieglejsi lekarze czasem się mylą, zapowiadając
komu bliską i niechybną śmierć. Więc jeżeli nie jesteś prorokiem,
to nawet nie masz prawa mówić choremu, że umrze już teraz, zwłaszcza
że Ostatnie Oleje św. namaszczenie często w cudowny prawie sposób służy
także i zdrowiu ciała. Mów choremu prawdę, że stan jego jest groźny,
że więc należy się na każdy wypadek zabezpieczyć. Jeżeli zaś sam nie
śmiesz, to poproś kogo, aby tę tak ważną i świętą przysługę choremu
oddał, a wyświadczysz mu tem przysługę, za którą ci będzie wdzięczny
przez wdzięczność całą.

\(4\) «Duch św. Pocieszyciel ma karać świat z grzechu, sądu
i sprawiedliwości.» Jakież znaczenie tych słów? Mowa tu nie o martwym
świecie Bożym czyli naturze, ale o ludziach takich, którzy poza tym
światem widzialnym nie chcą nic widzieć. Jest to ten świat, o którym
mówi Jan św.: «Nie miłujcie świata, ani tego, co jest na świecie. Jeśli
kto miłuje świat, nie masz w nim synowskiej miłości. Albowiem wszystko,
co jest na świecie, jest pożądliwość ciała, i pożądliwość oczu i pycha
żywota, która nie jest z Ojca, ale jest z świata. A świat przemija,
i pożądliwość jego. Lecz kto czyni wolę Bożą, trwa na wieki.» Ten świat
więc Duch Św. «przekona», «dowiedzie mu», bo łacińskie słowo «arguet»
to raczej oznacza, niż «będzie karał», jak jest w polskiem tłumaczeniu
Ewangelji. Przekona go 1) o grzechu, tj. że świat i ludzie za światem
idący nie wierzący P. Jezusowi, trwają w grzechu, bo bez szczerej wiary
w Pana Jezusa nie masz odpuszczenia grzechów; 2) o sprawiedliwości, tzn.
przekona świat, iż P. Jezus jest sprawiedliwy, że jest źródłem i dawcą
wszelkiej sprawiedliwości, bo niesprawiedliwy nie mógł wstąpić do nieba
i siedzieć na prawicy Ojca; 3) o sądzie, to znaczy, że świat osądzon
jest w osobie księcia swego szatana, którego Apostołowie mocą Ducha Św.
mieli pokonać i strącić z tronu jego, który zajmował w świątyniach
pogańskich, oraz w sercach, a nieraz i w ciałach ludzkich. To niniejsze
zaś pokonanie szatana jest tylko zapowiedzią i początkiem wiecznego
potępienia, jakie jego i jego zwolenników czeka w dniu ostatecznym.

\(5\) «Gdy przyjdzie on Duch prawdy, nauczy was wszelkiej prawdy.»
Patrz, jak wysoko ceni P. Jezus prawdę? Ducha Świętego, trzecią osobę
Trójcy św. nazywa «Duchem prawdy.» O sobie mówi: «Jam jest prawda»,
do Piłata: «Jam się na to narodził i na tom przyszedł na świat, abym
świadectwo dał prawdzie. Wszelki, który jest z prawdy, słucha głosu
mego,» do uczniów zaś powiada: «Poznacie prawdę, a prawda was
wyswobodzi.» Czy cenisz prawdę, czy dbasz o nią i starasz się ją poznać?
Jak jej przestrzegasz w słowach i mowach swoich, w postępowaniu i życiu
swojem?

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 5 Niedziela po Wielkanocy   
*2 klasy*   
*Szaty białe*   
Zmartwychwstanie i Wniebowstąpienie to dwa etapy jednego misterium. Przy końcu Okresu Wielkanocnego słyszymy z ust Zbawiciela streszczenie całego Jego życia. «Wyszedłem od Ojca i przyszedłem na świat, znowu opuszczam świat i idę do Ojca» (Alleluja, ewangelia). Podobnie jak Chrystus, zostaliśmy wybawieni od śmierci (antyfona na wejście, antyfona na ofiarowanie) dążymy do Ojca (sekreta). Życie ziemskie to czas próby, w którym mamy czynami udowadniać naszą miłość ku Ojcu niebieskiemu (lekcja). Modlitwa zanoszona w imię Jezusa zapewni nam pomoc łaski Bożej.   


### Introit  
*Iz 48:20*   
Radosną nowinę głoście, niech będzie słyszana, alleluja, po krańce ziemi rozpowiadajcie, iż Pan swój naród wyzwolił, alleluja, alleluja.   
*Ps 65:1-2*   
Z radością sławcie Boga wszystkie ziemie, opiewajcie chwałę Jego imienia, cześć Jemu świetną oddajcie.   
Chwała Ojcu.   
Radosną nowinę głoście, niech będzie słyszana, alleluja, po krańce ziemi rozpowiadajcie, iż Pan swój naród wyzwolił, alleluja, alleluja.[^1189]   


### Kolekta  
Boże, od Ciebie pochodzi wszystko, co dobre; pokornie Cię prosimy, aby z Twojego natchnienia myśli nasze były prawe i pod Twoim kierownictwem takie samo było nasze postępowanie.   
Przez Pana.[^1190]   


### Lekcja  
Czytanie z Listu świętego Jakuba Apostoła.   
*Jk 1:22-27*   
Najmilsi: Bądźcie wykonawcami słowa, a nie tylko słuchaczami, oszukującymi samych siebie. Bo jeśli kto słucha słowa, a nie wypełnia go, podobnym będzie do człowieka przypatrującego się naturalnemu swemu obliczu w zwierciadle, gdyż przypatrzył się sobie i odszedł, a niebawem zapomniał, jaki był. Kto zaś wniknął we wzniosłe prawo wolności i wytrwał w nim, stał się nie tylko zapominającym słuchaczem, ale wykonawcą dzieła: ten będzie błogosławiony dla czynu swego. A jeśli kto mniema, że jest pobożny nie powściągając języka swego, lecz zwodząc serce swoje, tego pobożność próżna jest. Czystą i nieskalaną pobożnością wobec Boga i Ojca jest nawiedzanie sierot i wdów w utrapieniach ich i strzeżenie samego siebie od zmazy tego świata.[^1191]   


### Graduał  
Alleluja, alleluja   
V. Powstał Chrystus z martwych i zajaśniał nam, których Krwią swoją odkupił. Alleluja.   
*J 16:28*   
Wyszedłem od Ojca i przyszedłem na świat, znowu opuszczam świat i idę do Ojca, alleluja.[^1192]   


### Ewangelia  
Ciąg dalszy ☩ Ewangelii świętej według Jana.   
*J 16:23-30*   
*Związek chrześcijan z Chrystusem jest tak ścisły, że ich modlitwy tworzą jedno z Jego modlitwą, a Ojciec niebieski kocha ich i wysłuchuje tak jak swego Syna.*   
Onego czasu: Rzekł Jezus uczniom swoim: «Zaprawdę, zaprawdę powiadam wam: Jeśli o co prosić będziecie Ojca w imię moje, da wam. Dotychczas o nic nie prosiliście w imię moje; proście, a otrzymacie, aby radość wasza była pełna. To wam mówiłem w przypowieściach. Nadchodzi godzina, gdy już nie w przypowieściach mówić wam będę, ale jawnie o Ojcu oznajmię wam. W on dzień w imię moje prosić będziecie, i nie mówię wam, że ja będę prosił Ojca za wami, sam bowiem Ojciec miłuje was, boście wy mnie umiłowali i uwierzyliście, że od Boga wyszedłem. Wyszedłem od Ojca i przyszedłem na świat, znowu opuszczam świat i idę do Ojca».   
Rzekli Mu uczniowie Jego: «Oto teraz jawnie mówisz i żadnej przypowieści nie powiadasz. Teraz wiemy, że wszystko wiesz i nie potrzebujesz, żeby Cię kto pytał; dlatego wierzymy, że od Boga wyszedłeś».[^1193]   


### Antyfona na Ofiarowanie  
*Ps 65:8-9; 65:20*   
*Przez Chrzest święty zostaliśmy przeznaczeni do życia.*   
Błogosławcie, ludy, naszemu Bogu i sławę Jego chwały rozgłoście, bo On dał duszy naszej życie, a nodze naszej nie dał się powinąć. Błogosławiony Bóg, co nie odepchnął mej prośby i nie oddalił ode mnie miłosierdzia Swego, alleluja.[^1194]   


### Sekreta  
Prosimy Cię, Panie, przyjmij modlitwy wiernych i ofiary przez nich złożone, a nabożne sprawowanie służby Twojej niech nas doprowadzi do chwały wiecznej.   
Przez Pana.[^1195]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1196]   


### Antyfona na Komunię  
*Ps 95:2*   
Śpiewajcie Panu, alleluja; śpiewajcie Panu i błogosławcie Jego imieniu; z dnia na dzień zwiastujcie zbawienie Jego, alleluja, alleluja.[^1197]   


### Pokomunia  
Spraw, Panie, abyśmy posileni niebieskim pokarmem, pragnęli tego, co prawe i osiągnęli to, czego pragniemy.   
Przez Pana.[^1198]   


### Objaśnienia Ewangelii  

\(1\) Wielka i święta to obietnica w dzisiejszej Ewangelji św.: «jeśli
o co prosić będziecie Ojca w Imię moje, da wam.» Ale cóż z tego, kiedy
mało kto ją rozumie, jak należy, a mniej jeszcze jest takich, którzyby
z niej należycie korzystali. Starajmyż się najprzód zrozumieć, co
to znaczy prosić, a następnie co to jest prosić w Imię P. Jezusa.\
Ktokolwiek prosi naprawdę, a nie pozornie, ten koniecznie nie tylko (1)
pragnie, i to gorąco pragnie tego, o co prosi (2) czuje, że o własnych
siłach, bez obcej pomocy, albo wcale nie, albo przynajmniej z trudnością
tylko otrzymać to może, ale (3) ma też zaufanie do tego, kogo prosi,
że ten i może i chce mu dopomódz i rzeczywiście też dopomoże. Oto
najistotniejsze warunki każdej prośby, a więc i modlitwy, o ile ona jest
prośbą. Zastanówże się, czy takiemi są twoje modlitwy?

\(2\) Powinniśmy szczerze pragnąć tego, o co prosimy. Tyle razy już
powtarzałeś w pacierzu: «święć się imię Twoje», ale czyż pragniesz tego
naprawdę, czy dbasz o to choć trochę, żeby ludzie o P. Bogu więcej
i coraz więcej wiedzieli i coraz więcej Go sobie cenili; gdy sam tak
bardzo dbasz o to, żeby ludzie mieli o twojej osobie zaszczytne pojęcie?
Tyleś razy powtarzał: «bądź wola Twoja», ale czy rzeczywiście tego
pragniesz, żeby z tobą i przez ciebie działo się wszystko tak, jak
to się P. Bogu podoba, skoro poczytujesz sobie za zaszczyt i szczęście,
żeby ci się wszystko udawało według myśli i upodobania twojego? Jedynie
gdy chodzi o rzeczy doczesne, jak np. o zdrowie dla siebie i swoich,
o szczęśliwie pokierowanie jakiegoś ważnego interesu, o uchronienie się
od jakiej straty lub niebezpieczeństwa; – w takich wypadkach nie tylko
gorąco, ale nawet gorączkowo pragniemy tego, o co prosimy. W takich też
wypadkach doskonale rozumiemy, że potrzeba i z swojej strony robić, co
można, jeżeli prośba nasz ma być skuteczna. Obyśmy i w innych rzeczach,
mianowicie duchownych, np. kiedy chodzi o pozbycie się jakiegoś
grzesznego nałogu, o nabycie jakiej cnoty lub o odprawienie dobrej
spowiedzi, chcieli to samo, jak w rzeczach doczesnych, zrozumieć,
że świętą jest prawdą, co mówi przysłowie: «niech każdy robi, co może,
a Bóg mu dopomoże», a inne przysłowie: «módl się i pracuj». Św.
Augustyn myśl zawartą w tych przysłowiach w ten sposób wyraża: Tak rób,
cokolwiek jest w twojej mocy, jakbyś był przekonany, że wyłącznie
od ciebie zależy otrzymanie tego, czego pragniesz, – ale też tak się
módl, jak się modli ten, który wie i wierzy, że jego zabiegi nic, zaś
łaska Boża wszystko może.

\(3\) Żeby szczerze prosić, potrzeba mieć tę świadomość, że o własnych
siłach nie potrafimy otrzymać tego, czego pragniemy. Ta świadomość
sprawia, że modlitwa staje się pokorną, pokora zaś przebija niebiosa,
czyli jak mówi Pismo św.: «Bóg pysznym się sprzeciwia, a pokornym łaskę
dawa.» Czyż modlitwy i prośby twoje są pokorne? Poznać to możesz z tego,
jakie jest twoje usposobienie, kiedy P. Bóg zwleka i nie zaraz cię
wysłuchuje. Objaśnię ci to przykładem. Kiedyś kwestarz zaszedł
po prośbie do osoby bogatej i znanej z hojności, ale trafił w złą
chwilę, więc kiedy wypowiedział swoją prośbę, pani ta nie tylko nic mu
nie dała, ale jeszcze poczęła się gniewać na niego i łajać. Kwestarz
spokojnie wysłuchał łajania, a kiedy ona już skończyła, odezwał się:
«Racz mi pani pozwolić, że zrobię jedną uwagę; mnie wolno prosić albo
nie prosić, to jest moje prawo, ale gniewać się na tych, co mi nic nie
dają, tego mi nie wolno, ani prawa do tego nie mam; tak samo tym,
których proszę, wolno dać albo nie dać, ale gniewać się na tych co
proszą, też im nie wolno i prawa do tego żadnego nie mają». Otóż P. Bóg
ma wszelkie prawo dać albo nie dać ci to, o co prosisz, ale nie myśli
gniewać się o to, że Mu się naprzykrzasz. Skadże więc ty masz prawo
gniewać się i rozgoryczać, kiedy P. Bóg cię nie wysłuchuje? Chyba,
że uważasz siebie za pana, a P. Boga za sługę swego; bo w takim tylko
razie miałbyś rację nie prosić, ale domagać się, ale to byłaby już pycha
niepojęta i niebywała. Albo mniemasz o sobie, żeś P. Bogu tak miły i że
tak doskonale się modlisz, że ci P. Bóg niczego odmówić nie powinien;
to zaś byłoby zarozumiałością, któraby sama jedna czyniła ciebie miłości
i łaski Bożej niegodnym. Jeżeliś pokorny, a Bóg nie zaraz cię
wysłuchuje, to zamiast zżymać się, powiesz sobie, żeś niegodzien być
wysłuchanym, boś i ty P. Boga nie słuchał i poczniesz się poprawiać.
Powiesz sobie, że modlitwa twoja była lichą i będziesz staranniej się
modlił, powiesz, żeś za mało się modlił i zdobędziesz się na wytrwałość
w modlitwie.

\(4\) Potrzeba prosić z ufnością. Czy masz ty tyle przynajmniej zaufanie
do P. Boga, co dzieci miewają do matki swojej? Dziecko w każdem
niebezpieczeństwie, w każdej potrzebie, z każdą boleścią swoją ucieka
się przede wszystkiem do matki. W prostocie swojej wierzy, że matka
od wszystkiego zasłonić, wszystkiemu zaradzić potrafi, i że chętnie też
i dobrze zaradzi. Nieraz biedne dziecko w tem zaufaniu się zawodzi, bo
matka mimo najlepszej chęci swojej, bardzo mało może, – a bywają
niestety i takie matki, które dbają tylko o siebie i swoje wygody
i zachcianki, a dla dzieci własnych nie mają serca ani poświęcenia.
Biedne to matki i biedne ich dzieci. P. Bóg nikogo nie zawodzi, bo jest
wierny, wszechmogący i miłosierny. Ale jakżeż masz ufać Bogu, kiedy Go
prawie nie znasz, a może nawet i wiedzieć o Nim wiele nie chcesz? Jakże
ma zaufać Bogu ten, komu się zdaje, jakoby P. Bóg był gdzieś daleko
za światem, a nie blisko nas, – albo jakoby nie troszczył się i nie
dbał o nas ludzi i o to, co z nami i w naszych sercach się dzieje. On
bez którego wiedzy i woli ani włos nawet nie spadnie nam z głowy!

\(5\) Prosić mamy Ojca w Imię P. Jezusa. Cóż to znaczy? Opowiadają
Dzieje Apostolskie, że «kusili się niektórzy z żydów zaklinaczów wzywać
nad opętanymi Imienia P. Jezusa mówiąc: Poprzysięgam was przez Jezusa,
którego Paweł odpowiada. A odpowiedziawszy duch zły, rzekł im: Znam
Jezusa i wiem Pawła, ale wy coście zacz? I wskoczywszy na nie człowiek,
w którym był duch zły, zmocnił się przeciwko nim tak, iż nago i zranieni
uciekali z domu onego.» O Apostołach zaś w tem samem Piśmie św. czytamy,
że oni w Imię Pana Jezusa nie tylko czarty wyganiali, ale i chorych
uzdrawiali, umarłych wskrzeszali i wszelkie po ludzku mówiąc niemożliwe
rzeczy otrzymywali. Tamci używali Imienia Jezusowego jakby zabobonnego,
czarodziejskiego zaklęcia i dla chwały i zysku swojego osobistego.
Apostołowie zaś naprawdę wierzyli w P. Jezusa i dawali tego ciągłe
dowody słowem i życiem swojem całem, i pełni tej wiary wzywali Imienia
Jezusowego, szukając nie swojej, lecz Jego chwały, nie swojego, lecz
bliźnich swoich pożytku. Bywają ludzie uchodzący za katolików,
którzy dlatego chcą, żeby ich miano za coś lepszego od innych, choć nie
są lepsi od wielu żydów, heretyków i pogan; mają też pretensje, żeby im
się dobrze wiodło, choć na to ani pracą, ani oszczędnością, ani niczem
nie zasługują. Tacy chociażby Najśw. Imię Jezusowe powtarzali
ustawicznie, to przecież nie proszą «Ojca w Imię P. Jezusa.» Do nich
stosuje się słowo Pisma św.: «Jeśliż tylko w tym żywocie, w Chrystusie
nadzieję mamy, jesteście nędzniejsi niźli wszyscy ludzie.» Rozważ
to wszystko, nadto przypomnij ono słowo Pańskie: «Szukajcie naprzód
Królestwa Bożego i sprawiedliwości Jego, a to wszystko będzie wam
przydano,» a z łaską Bożą lepiej zrozumiesz, co to znaczy prosić Ojca
w Imię Jezusowe, niż gdybym ci ja to dłużej jeszcze wykładał.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Dni Krzyżowe (Dies Rogationum)   
   
Dnia 25 kwietnia oraz w poniedziałek, wtorek i środę przed Wniebowstąpieniem Pańskim odbywają się błagalne procesje dla uproszenia dobrych urodzajów. Ponieważ w Polsce często zdążają one do przydrożnego krzyża, dni te otrzymały u nas nazwę Dni Krzyżowych.   
   
## Litania większa   
*Stacja u Św. Piotra*   
*3 klasy*   
*Szaty fioletowe*   
Procesja w dniu 25 kwietnia jest starsza od uroczystości św. Marka. Wprowadzono ją w Rzymie w miejce pogańskiego obchodu Robigaliów. Procesja miała charakter świąteczny i kończyła się Mszą świętą w bazylice św. Piotra. Po wprowadzeniu w Rzymie procesji błagalnych przed Wniebowstąpieniem dawniejszą i uroczystszą procesję w dniu św. Marka nazwano Litanią większą, a procesje przed Wniebowstąpieniem – Litaniami mniejszymi.   
   
## Litanie mniejsze   
Wskutek klęsk, które nawiedziły w V wieku diecezję wienneńską we Francji, jej biskup św. Mamert zarządził uroczyste procesje błagalne przez trzy dni poprzedzające Wniebowstąpienie Pańskie. W VI wieku zwyczaj ten przyjął się w całej Francji. W roku 816 papież Leon III wprowadził te procesje w Rzymie i wkrótce przyjęły się one w całym Kościele.   
   
Stacja w poniedziałek: u N. M. P. Większej   
Stacja we wtorek: u św. Jana na Lateranie   
Stacja w środę: u św. Piotra   
   
Teksty Mszy dzisiejszej ukazują skuteczność modlitwy sprawiedliwego, zanoszonej pokornie, ufnie i wytrwale.   


### Introit  
*Ps 17:7*   
Usłyszał (Pan) głos mój ze świątyni swojej, alleluja, a krzyk mój dotarł do Jego uszu, alleluja, alleluja.   
*Ps 17:2-3*   
Miłuję Cię, Panie, mocy moja; Pan opoką moją i ucieczką. On moim wybawicielem.   
Chwała Ojcu.   
Usłyszał (Pan) głos mój ze świątyni swojej, alleluja, a krzyk mój dotarł do Jego uszu, alleluja, alleluja.[^1199]   


### Kolekta  
Wszechmogący Boże, w naszym utrapieniu ufamy Twojej dobroci; spraw, prosimy, aby Twoja opieka broniła nas od wszelkich przeciwności.   
Przez Pana.[^1200]   


### Lekcja  
Czytanie z Listu świętego Jakuba Apostoła.   
*Jk 5:16-20*   
Najmilsi: Wyznawajcie jedni drugim grzechy wasze i módlcie się nawzajem, abyście zostali zbawieni, wielkie bowiem ma znaczenie usilna prośba sprawiedliwego. Eliasz był człowiekiem do nas podobnym, podlegającym cierpieniu, a pomodlił się, aby deszcz nie padał na ziemię, i nie padał przez trzy lata i sześć miesięcy. I znowu pomodlił się, a spadł z nieba deszcz i ziemia wydała swój owoc. Bracia moi, jeśliby ktoś zboczył z drogi prawdy, a kto inny nawróciłby go niech wie, że kto nawraca grzesznika z błędnej drogi jego zbawi duszę jego od śmierci i zakryje mnóstwo grzechów.[^1201]   


### Graduał  
Alleluja.   
*Ps 117:1*   
Wysławiajcie Pana, bo jest dobry: bo Jego miłosierdzie trwa na wieki.[^1202]   


### Ewangelia  
Ciąg dalszy ☩ Ewangelii świętej według Łukasza.   
*Łk 11:5-13*   
Onego czasu: Rzekł Jezus uczniom swoim «Kto z was będzie miał przyjaciela i pójdzie do niego o północy, i rzecze mu: Przyjacielu, pożycz mi trzy chleby, bo przyjaciel mój przybył do mnie w podróży, a nie mam mu co podać». A on odpowiadając z wewnątrz rzekłby: «Nie uprzykrzaj mi się. Drzwi są już zamknięte, a dzieci moje są ze mna w łożu, nie mogę wstać i dać ci». A jeśli on będzie wytrwale kołatał, powiadam wam, chociażby wstając nie dał mu dlatego, że jest jego przyjacielem, wstanie jednak i da mu, ile mu tylko potrzeba z powodu jego natręctwa.   
I ja wam powiadam: «Proście, a będzie wam dane; szukajcie, a znajdziecie; kołaczcie, a będzie wam otworzone. Każdy bowiem, kto prosi, otrzymuje; kto szuka – znajduje, a kołaczącemu będzie otworzone. A jeśli który z was poprosi ojca o chleb, czyż mu da kamień? Albo o rybę – czyż zamiast ryby poda mu węża? Albo jeśli poprosi o jajko, czyż da mu skorpiona? Jeśli przeto wy, będąc złymi, umiecie dawać dobre dary dzieciom waszym, jakoż daleko więcej Ojciec wasz z nieba da dobrego ducha tym, którzy Go proszą».[^1203]   


### Antyfona na Ofiarowanie  
*Ps 108:30-31*   
Głośno dziękować będę Panu usty swymi; wśród mnogiej rzeszy wychwalać Go będę, iż stanął po prawicy człowieka biednego, aby mnie bronić od tych, co mnie potępiają, alleluja.[^1204]   


### Sekreta  
Prosimy Cię, Panie, niech ta ofiara oswobodzi nas z więzów naszych nałogów i wyjedna nam dary Twojego miłosierdzia.   
Przez Pana.[^1205]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1206]   


### Antyfona na Komunię  
*Łk 11:9-10*   
Proście, a będzie wam dane; szukajcie, a znajdziecie; kołaczcie, a będzie wam otworzone. Każdy bowiem kto prosi, otrzymuje; kto szuka znajduje, a kołaczącemu będzie otworzone, alleluja.[^1207]   


### Pokomunia  
Prosimy Cię, Panie, przyjmij nasze modlitwy z ojcowską dobrocią, a gdy wśród utrapień otrzymujemy Twoje dary, niechaj Twa pociecha wzmaga naszą miłość ku Tobie.   
Przez Pana.[^1208]   
■


## Wigilia Wniebowstąpienia Pańskiego   
*2 klasy*   
*Szaty białe*   
Msza z piątej niedzieli po Wielkanocy z wyjątkiem lekcji i ewangelii.   


### Introit  
*Iz 48:20*   
Radosną nowinę głoście, niech będzie słyszana, alleluja, po krańce ziemi rozpowiadajcie, iż Pan swój naród wyzwolił, alleluja, alleluja.   
*Ps 65:1-2*   
Z radością sławcie Boga wszystkie ziemie, opiewajcie chwałę Jego imienia, cześć Jemu świetną oddajcie.   
Chwała Ojcu.   
Radosną nowinę głoście, niech będzie słyszana, alleluja, po krańce ziemi rozpowiadajcie, iż Pan swój naród wyzwolił, alleluja, alleluja.[^1209]   


### Kolekta  
Boże, od Ciebie pochodzi wszystko, co dobre; pokornie Cię prosimy, aby z Twojego natchnienia myśli nasze były prawe i pod Twoim kierownictwem takie samo było nasze postępowanie.   
Przez Pana.[^1210]   


### Lekcja  
Czytanie z Listu świętego Pawła Apostoła do Efezjan.   
*Ef 4:7-13*   
*Chrystus wraca do nieba otoczony rzeszą wiernych, których wyswobodził z niewoli zła. Aby przedłużyć swoje dzieło Pan Jezus ustanowił Kościół i jego hierarchię.*   
Bracia: Każdemu z nas dana jest łaska według miary daru Chrystusowego. Dlatego powiada (Pismo): Wstąpiwszy na wysokość wywiódł więźniów pojmanych i ludzi darami obdarzył.   
A cóż znaczy to, że wstąpił, jak tylko, że pierwej zstąpił był do niskości ziemskich? Ten, który zstąpił, jest Tym samym, co wstąpił ponad wszystkie nieba, aby napełnił wszystko.   
I On ustanowił jednych apostołami, a drugich prorokami, innych ewangelistami, a innych jeszcze pasterzami i doktorami ku doskonaleniu świętych w dziele posługiwania, ku budowaniu ciała Chrystusowego. Aż wszyscy zejdziemy się w jedności wiary i poznania Syna Bożego, stawszy się mężami doskonałymi na miarę pełnego wzrostu dojrzałości Chrystusowej.[^1211]   


### Graduał  
Alleluja, alleluja   
V. Powstał Chrystus z martwych i zajaśniał nam, których Krwią swoją odkupił. Alleluja.   
*J 16:28*   
Wyszedłem od Ojca i przyszedłem na świat, znowu opuszczam świat i idę do Ojca, alleluja.[^1212]   


### Ewangelia  
Ciąg dalszy ☩ Ewangelii świętej według Jana.   
*J 17:1-11*   
*Ewangelia wyjęta jest ze wzruszającej modlitwy, którą Zbawiciel zakończył mowę pożegnalną w Wieczerniku.*   
Onego czasu: Jezus, podniósłszy oczy ku niebu, rzekł: «Ojcze, nadeszła godzina moja, wsław Syna Twego, aby i Syn Twój wsławił Ciebie. Jakoś mu dał władzę nad każdym człowiekiem, aby wszystkich, których mu dałeś, obdarzył życiem wiecznym. A to jest życie wieczne, aby poznali Ciebie, jedynego Boga prawdziwego, i Tego, któregoś posłał, Jezusa Chrystusa. Jam Ciebie wsławił na ziemi, dokonałem dzieła, któreś mi zlecił, a teraz wsław mnie Ty, Ojcze, u siebie samego tą chwałą, którą miałem u Ciebie pierwej, nim powstał świat. Objawiłem imię Twoje ludziom, których mi dałeś ze świata: Twoimi byli i mnie ich dałeś, a zachowali naukę Twoją. Teraz poznali, że wszystko, coś mi dał, od Ciebie pochodzi, bo słowa, któreś mi dał, przekazałem im, a oni je przyjęli i poznali, żem wyszedł od Ciebie, i uwierzyli, żeś Ty mnie posłał. Ja za nimi proszę, nie proszę za światem, lecz za tymi, których mi dałeś, bo Twoimi są. I wszystko moje Twoim jest, a Twoje moim; w nich zostałem wsławiony. Ja już nie jestem na świecie, ale oni są na świecie, a ja do Ciebie idę».[^1213]   


### Antyfona na Ofiarowanie  
*Ps 65:8-9; 65:20*   
*Przez Chrzest święty zostaliśmy przeznaczeni do życia.*   
Błogosławcie, ludy, naszemu Bogu i sławę Jego chwały rozgłoście, bo On dał duszy naszej życie, a nodze naszej nie dał się powinąć. Błogosławiony Bóg, co nie odepchnął mej prośby i nie oddalił ode mnie miłosierdzia Swego, alleluja.[^1214]   


### Sekreta  
Prosimy Cię, Panie, przyjmij modlitwy wiernych i ofiary przez nich złożone, a nabożne sprawowanie służby Twojej niech nas doprowadzi do chwały wiecznej.   
Przez Pana.[^1215]   


### Prefacja  
*Prefacja Wielkanocna*   
Zaprawdę godne to i sprawiedliwe, słuszne i zbawienne, abyśmy Ciebie, Panie, zawsze, a zwłaszcza w tym dniu uroczyściej sławili, gdy jako nasza Pascha został ofiarowany Chrystus. On bowiem jest prawdziwym Barankiem, który zgładził grzechy świata; On umierając zniweczył naszą śmierć i zmartwychwstając przywrócił nam życie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1216]   


### Antyfona na Komunię  
*Ps 95:2*   
Śpiewajcie Panu, alleluja; śpiewajcie Panu i błogosławcie Jego imieniu; z dnia na dzień zwiastujcie zbawienie Jego, alleluja, alleluja.[^1217]   


### Pokomunia  
Spraw, Panie, abyśmy posileni niebieskim pokarmem, pragnęli tego, co prawe i osiągnęli to, czego pragniemy.   
Przez Pana.[^1218]   
■


## Wniebowstąpienie Pańskie   
*Stacja u Św. Piotra*   
*1 klasy*   
*Szaty białe*   
Wniebowstąpienie jest ukoronowaniem Zmartwychwstania. Pascha — przejście Pańskie osiąga w tej tajemnicy swój kres. Człowieczeństwo Zbawiciela otrzymuje najwyższą chwałę w nagrodę za doskonałe posłuszeństwo wobec Ojca. Wejście Chrystusa do nieba to wejście Arcykapłana Nowego Testamentu do świętego świętych «aby wstawiać się za nami». Wniebowstąpienie jest również triumfem ludzkości. Chrystus umieścił bowiem po prawicy Ojca ułomną ludzką naturę. «Gdyśmy byli umarłymi przez grzechy... (Bóg) wzbudził (nas) z martwych, dozwolił zasiadać na niebiosach w Chrystusie Jezusie» (Ef. 2, 5-6). Tajemnica Wniebowstąpienia dopełni się ostatecznie wówczas, gdy wejdą do nieba również członki Jego Mistycznego Ciała. Całe życie Kościoła jest przygotowaniem na dzień, w którym Chrystus wróci, aby wprowadzić odkupionych do chwały Ojca. Teksty Mszy św. wysławiają Wniebowstąpienie jako triumfalny pochód Zbawiciela. Modlitwy są wyrazem chrześcijańskiej nadziei.   


### Introit  
*Dz 1:11*   
Mężowie Galilejscy, czemu stoicie zapatrzeni w niebo? Alleluja. Jak widzieliście Go wstępującego do nieba, tak przyjdzie, alleluja, alleluja, alleluja.   
*Ps 46:2*   
Wszystkie narody klaskajcie w dłonie, radosnym głosem wykrzykujcie Bogu.   
Chwała Ojcu.   
Mężowie Galilejscy, czemu stoicie zapatrzeni w niebo? Alleluja. Jak widzieliście Go wstępującego do nieba, tak przyjdzie, alleluja, alleluja, alleluja.[^1219]   


### Kolekta  
Wszechmogący Boże, wierzymy, że Twój Syn Jednorodzony, nasz Zbawiciel, w dniu dzisiejszym wstąpił do nieba; spraw prosimy, abyśmy również duchem przebywali w niebie.   
Przez tegoż Pana.[^1220]   


### Lekcja  
Czytania z Dziejów Apostolskich   
*Dz 1:1-11*   
*Wstęp do księgi Dziejów Apostolskich to równocześnie wstęp do dziejów Kościoła. Z chwilą odejścia Zbawiciela rozpoczyna się posłannictwo Jego Kościoła, które jest przedłużeniem posłannictwa samego Chrystusa.*   
W pierwszej księdze opowiedziałem, Teofilu, o wszystkim, co Jezus uczynił był i czego nauczał od początku, aż do dnia, w którym, gdy przez Ducha Świętego pouczył wybranych przez siebie Apostołów, wzięty był do nieba. Im też po swojej męce ukazał się jako żyjący, dając im tego liczne dowody, zjawiając się wobec nich przez dni czterdzieści i pouczając o Królestwie Bożym.   
A gdy zasiadł z nimi do stołu, przykazał im, aby nie odchodzili z Jerozolimy, ale oczekiwali obietnicy Ojca, o której słyszeliście — mówił — z ust moich, że (mianowicie) Jan bowiem chrzcił tylko wodą, a wy będziecie ochrzczeni Duchem Świętym po niewielu dniach. Ci więc, którzy się zebrali, zapytywali go: «Panie czy teraz odbudujesz królestwo Izraela?» Ale on odrzekł: «Nie należy to do was, abyście znali czas i chwile wybrane przez Ojca na mocy najwyższej jego władzy, ale otrzymacie moc Ducha Świętego, kiedy zstąpi na was i będziecie mi świadkami w Jerozolimie i w całej Judei, i Samarii, i aż po krańce ziemi». A gdy to powiedział w ich oczach uniósł się w górę i obłok osłonił Go przed ich wzrokiem. I gdy oni pilnie patrzyli za oddalającym się ku niebu, oto stanęli przy nich dwaj mężowie w białych szatach, którzy rzekli: «Mężowie galilejscy, czemu stoicie zapatrzeni w niebo? Ten Jezus, który spośród was wzięty jest do nieba, przyjdzie tak, jakoście go widzieli idącego do nieba».[^1221]   


### Graduał  
Alleluja, alleluja   
*Ps 46:6*   
Bóg wstępuje wśród radosnych pieśni i Pan przy dźwięku trąby. Alleluja.   
*Ps 67:18-19*   
V. Pan z Synaju zdąża ku świątyni, wstępując na górę wiódł za sobą jeńców. Alleluja.[^1222]   


### Ewangelia  
Ciąg dalszy ☩ Ewangelii świętej według Marka.   
*Mk 16:14-20*   
Onego czasu: Ukazał się Jezus jedenastu, gdy siedzieli u stołu, i ganił niedowiarstwo ich i twardość serca, że nie uwierzyli tym, którzy go widzieli zmartwychwstałego. I rzekł im: «Idąc na cały świat, głoście Ewangelię wszelkiemu stworzeniu. Kto uwierzy i ochrzci się, będzie zbawiony, a kto nie uwierzy, będzie potępiony. A tym, którzy uwierzą, takie cuda towarzyszyć będą: w imię moje będą czarty wyrzucać, nowymi językami mówić będą, węże będą brać, i choćby coś trującego pili, szkodzić im nie będzie; na chorych ręce kłaść będą, a wyzdrowieją». A Pan Jezus potem, gdy do nich przemówił, wzięty był do nieba i zasiadł na prawicy Bożej. Oni zaś wyruszywszy, przepowiadali wszędzie, a Pan im dopomagał i utwierdzał mowę przez cuda w ślad za nimi idące.   
*Po odśpiewaniu ewangelii gasi się paschał, który symbolizował pobyt zmartwychwstałego Zbawiciela na ziemi.*[^1223]   


### Antyfona na Ofiarowanie  
*Ps 46:6*   
Bóg wstępuje wśród radosnych pieśni i Pan przy dźwięku trąby. Alleluja.[^1224]   


### Sekreta  
Przyjmij, Panie, te dary, które Ci składamy dla uczczenia chwalebnego Wniebowstąpienia Syna Twojego i pozwól łaskawie, abyśmy wolni byli od doczesnych niebezpieczeństw oraz doszli do żywota wiecznego.   
Przez tegoż Pana.[^1225]   


### Prefacja  
*Prefacja o Wniebowstąpieniu*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże: przez Chrystusa, Pana naszego.   
On to swoim zmartwychwstaniu jawnie się ukazał wszystkim swoim uczniom i w ich oczach wzniósł się do nieba, aby dać nam udział w swoim Bóstwie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1226]   


### Communicantes  
*Na Wniebowstąpienie Pańskie*   
Zjednoczeni w Świętych Obcowaniu, obchodzimy prześwięty dzień, w którym Pan nasz, Jednorodzony Syn Twój umieścił w chwale po prawicy Twojej naszą ułomną naturę, zjednoczoną ze swoim Bóstwem, i ze czcią wspominamy najpierw chwalebną zawsze Dziewicę Maryję, Matkę tegoż Boga i Pana naszego Jezusa Chrystusa: a także Świętego Józefa, Oblubieńca Najświętszej Dziewicy,[^1227]   


### Antyfona na Komunię  
*Ps 67:33-34*   
Śpiewajcie psalm Panu, który wstępuje ponad najwyższe niebiosa odwieczne, alleluja.[^1228]   


### Pokomunia  
Wszechmogący i miłosierny Boże, Ciebie prosimy, daj nam osiągnąć niewidzialny skutek tego, cośmy widomie w sakramencie spożyli.   
Przez Pana.[^1229]   


### Objaśnienia Ewangelii  

\(1\) Za czasów wojen krzyżowych, kiedy ułatwiona pod wielu względami
była pielgrzymka do Ziemi Świętej, zdarzyło się, że któryś pielgrzym
obszedł po kolei wszystkie miejsca uświęcone życiem, pracą i męką Pana
naszego Jezusa Chrystusa. Więc zwiedził Nazaret i Betleem, następnie
przeszedł do Egiptu, powrócił do Nazaretu, udał się nad Jordan i na
pustynię, i dalej a dalej wciąż ślad w ślad za P. Jezusa. A w miarę
tego, jak trwała pielgrzymka, wzmagało się w nim nabożeństwo i miłość
Pana naszego. Wreszcie zaszedł na górę Oliwną, skąd P. Jezus wstąpił
do nieba. Zrazu ogarnęło go wielkie wesele, że Pan nasz najmilszy
po tylu pracach i cierpieniach już wraca do chwały Ojca, Jemu od wieków
należnej; ale kiedy jakby na zakończenie swej pielgrzymki i jakby
na pożegnanie z P. Jezusem, począł całować ślady stóp Pańskich, stanęło
mu na myśl, że ma teraz znów wrócić do szarego, codziennego życia, i że
wśród świata może znowu, jak kiedyś, zapomnieć o P. Jezusie. Wtedy
tęsknota do P. Jezusa tak się w nim wzmogła, że serce mu pękło. Ciało
jego martwe złożono do grobu, a dusza szczęśliwa poszła w ślad za P.
Jezusem do nieba. Podobnież większe jeszcze wesele i tęsknota była
w sercach Apostołów i uczniów, a najwięcej Najśw. Matki przy
Wniebowstąpieniu Pańskiem. To też to dwoje: chwała Pana naszego Jezusa
i pragnienie nieba pozostało odtąd aż do końca właściwą cechą ich życia.
Te same pragnienia powinny też być cechą i hasłem każdego szczerego
i prawdziwego chrześcijanina. Czy te je posiadasz?

\(2\) «Chwała Pana naszego»: nią przejęci Apostołowie z radością i jako
rzecz najnaturalniejszą przyjmują rozkaz Pański: «Idąc na wszystek
świat, opowiadajcie Ewangelję wszemu stworzeniu.» Zaraz po zesłaniu
Ducha św. pierwszy święty Piotr wobec wielotysięcznej rzeszy mówi o P.
Jezusie tym samym żydom, którzy Go byli na śmierć wydali i przekonuje
ich, że nie masz odpuszczenia grzechów ani zbawienia jeno w Panu
Jezusie. Przekonani o wszechmocności Jego, Piotr i Jan św. rzekli
chromemu od urodzenia: «W Imię Jezusa Chrystusa wstań i chodź ... a ten
wskoczywszy stanął i chodził.» A kiedy starszyzna żydowska zakazywała:
«aby koniecznie nie mówili ani uczyli» «w Imię Jezusowe», odpowiadają im
z prostotą: «nie możemy cośmy widzieli i słyszeli nie mówić.» Chwała
Pana naszego tak ich olśniła, że o niej tylko myślą i mówią, a prócz
niej już nic ich naprawdę nie obchodzi. Całą ich wiedzą i nauką
to znajomość Pana naszego Jezusa Chrystusa, jak to wyraźnie mówi Paweł
św.: «Nie rozumiałem, żebym miał co umieć między wami, jedno Jezusa
Chrystusa, tego ukrzyżowanego». Owszem, gdzie nie masz tej znajomości
P. Jezusa, tam wszelka «mądrość tego świata głupstwem jest u Boga.»
Dlatego, że znają P. Jezusa, cenią Go też nade wszystko: «poczytam
wszystko za szkodę dla wysokiego poznania Jezusa Chrystusa Pana mojego,
dla którego wszystkiegom postradał i mam sobie za gnój, abym Chrystusa
zyskał.» Znać zaś P. Jezusa a nie kochać Go całem sercem i całą duszą,
to rzecz niemożliwa. Z miłości dla Niego Apostołowie gotowi są na to
wszystko i dla Niego żadna ofiara nie jest im ciężka, bo «choćby
człowiek dał wszystką majętność domu swego za miłość, wzgardził ją jako
nic.» I Paweł św. jakby wyzywająco pyta: «Któż nas odłączy od miłości
Chrystusowej: utrapienie czyli ucisk, czyli głód, czyli nagość, czyli
niebezpieczeństwo, czyli prześladowanie, czyli miecz?» – i tak dalece
nie rozumie, żeby można nie kochać P. Jezusa, że woła: «Jeśli kto nie
miłuje Pana naszego Jezusa Chrystusa, niech będzie przeklęctwem.»
Rozumieją wreszcie Apostołowie, że kogo wysoko cenimy i uwielbiamy,
a tem więcej kogo kochamy, w tym wszystko nam się podoba i tego
naśladujemy i usiłujemy stać się do niego podobnymi. To też zachęcają
i siebie i wiernych: «Obleczcie się w Pana naszego Jezusa Chrystusa,
ażby był Chrystus w nas ukształtowan.» Toć i naszem najważniejszem
staraniem w tem życiu powinno być, żeby Jezusa poznać należycie i jak
najlepiej jako Boga i człowieka ocenić, żeby Go całem sercem i duszą
pokochać, więcej niż świat i cokolwiek świat dać może, więcej niż samych
siebie, żeby wreszcie iść za Jego przykładem i wyrabiać w sobie
usposobienie, charakter i serce podobne do Jego Serca. Bez tego nie
można być chrześcijaninem ani uczniem Chrystusa P., bez tego niepodobna
też zbawić duszę swoją. Rozważ to dobrze!

\(3\) Drugą cechą Apostołów i każdego prawdziwego chrześcijanina jest
tęsknota do nieba. Paweł św. «pragnie być rozwiązanym i być
z Chrystusem;» upomina też wiernych, aby «zaprzawszy się niepobożności
i świeckich pożądliwości, trzeźwie i sprawiedliwie i pobożnie żyli
na tym świecie, oczekując błogosławionej nadziei przyjścia chwały
wielkiego Boga i Zbawiciela naszego Jezusa Chrystusa». Myśl o niebie
jest im pociechą w utrapieniu, pokrzepia ich w pracy i do niej zagrzewa,
ułatwia i osładza im wszelką ofiarę, upragnioną im czyni śmierć,
zwłaszcza męczeńską dla Chrystusa i Wiary, i owszem, czują się jakby
obcymi na ziemi, «pielgrzymami» tylko «niemającymi tu mieszkania
trwałego,» ale «szukającymi i przyszłego». Dlatego z obfitości serca
Apostoł napomina wiernych: «co na wysokości jest szukajcie, gdzie
Chrystus jest na prawicy Boga siedzący; co na wysokości jest miłujcie,
nie co na ziemi». Prawdziwy chrześcijanin pragnie nieba i dlatego
wystrzega się wszystkiego brudu grzechowego, bo rozumie, «że nie
wnijdzie do niego nic nieczystego, albo czyniącego obrzydliwość
i kłamstwo.» Pragnie nieba, więc usilnie na nie pracuje i przez dobre
uczynki gromadzi sobie skarby na żywot wieczny; rozumie bowiem, że niebo
jest nagrodą i to niesłychanie wielką, a próżniakom, leniwym i ospałym
w służbie Bożej dostać się nie może; pragnie nieba, a im więcej
i szczerzej go pragnie, tem mniej ceni sobie ziemię i rzeczy ziemskie,
staje się coraz obojętniejszym na wszystko, co jest doczesnego, aż
w końcu i świat mu brzydnie i wszystko, czemkolwiek świat ludzi
do siebie pociąga i przywiązuje, a zarazem od Boga i obowiązku odwodzi.
Prawy chrześcijanin nie tylko pragnie, ale też spodziewa się nieba, nie
dla zasług swoich, bo wiem, że i sama możność zasługiwania z łaski mu
jest dana, że niebo zbyt wielkim jest skarbem, iżby człowiek mógł sobie
na nie, w ścisłem tego słowa znaczeniu, zasłużyć. Na to i sama śmierć
męczeńska nie wystarczy, gdyż «utrapienia tego czasu niniejszego nie są
godne przyszłej chwały, która się w nas objawi.» Spodziewa się nieba
jedynie z łaski Bożej, więc wysługuje się Panu Bogu w czem tylko wie
i może, a zarazem czerpie łaskę ze «zdrojów zbawicielowych,» któremi są
Sakramenta św. Czy masz te dwie cechy prawdziwego chrześcijanina, czy
znasz, uwielbiasz i kochasz P. Jezusa, czy możesz się nieba spodziewać,
czy go pragniesz naprawdę szczerze, czy tęsknisz choć trochę za niebem,
czy przynajmniej bodaj czasem myślisz o niebie? Chceszli na te pytania
szczerze sobie odpowiedzieć, porachuj się z sobą; czem się więcej
gryziesz, czy stratą jaką doczesną lub zawodem w rachubach
twoich i w powodzeniu ziemskiem, czy też utratą prawa do nieba, jaka
jest koniecznym skutkiem każdego grzechu śmiertelnego? Co cię więcej
cieszy, czy jakieś większe powodzenie w życiu teraźniejszym, czy też to,
iż przybywa ci rękojmi, że i «twoje imię napisane jest niebiesiech?»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Niedziela po Wniebowstąpieniu   
*2 klasy*   
*Szaty białe*   
Od chwili Wniebowstąpienia Chrystusa cechą charakterystyczną życia Kościoła jest tęsknota za Jego powrotem. Nie jest to jednak bierne oczekiwanie. Kościół, prowadzony przez Ducha Świętego, składa świadectwo o swoim Założycielu, zwłaszcza przez praktykę miłości. Modlimy się dzisiaj o wierność w służbie Bożej (kolekta) i wzmocnienie naszych dusz łaską niebieską (sekreta).   


### Introit  
*Ps 26:7; 26:8; 26:9*   
Usłysz, Panie, głos mój, którym wołam, alleluja, do Ciebie mówi serce moje, oblicze moje Cię szuka, szukam o Panie Twojego oblicza; oblicza Twego nie kryj przede mną, alleluja, alleluja.   
*Ps 26:1*   
Pan światłością i zbawieniem moim: kogóż mam się lękać?   
Chwała Ojcu.   
Usłysz, Panie, głos mój, którym wołam, alleluja, do Ciebie mówi serce moje, oblicze moje Cię szuka, szukam o Panie Twojego oblicza; oblicza Twego nie kryj przede mną, alleluja, alleluja.[^1230]   


### Kolekta  
Wszechmogący, wieczny Boże, spraw, aby nasza wola zawsze była Ci oddana i abyśmy szczerym sercem służyli Twojemu majestatowi.   
Przez Pana.[^1231]   


*Przez Oktawę Wniebowstąpienia Pańskiego.*   
Boże, od Ciebie pochodzi wszystko, co dobre; pokornie Cię prosimy, aby z Twojego natchnienia myśli nasze były prawe i pod Twoim kierownictwem takie samo było nasze postępowanie.   
Przez Pana.[^1232]   


### Lekcja  
Czytanie z Listu świętego Piotra Apostoła.   
*1 P 4:7-11*   
Najmilsi: Bądźcie roztropni i czuwajcie w modlitwach. A nade wszystko miejcie trwałą miłość jedni ku drugim, bo miłość osłania mnóstwo grzechów. Bądźcie gościnni jedni dla drugich bez szemrania, jako każdy z was otrzymał łaskę, tak niech usługuje jeden drugiemu, na wzór dobrych szafarzy rozlicznej łaski Bożej. Kto przemawia, niech wygłasza słowa Boże; kto posługuje, niech czyni to z przekonania, którego udziela Bóg, aby we wszystkim Bóg był uwielbiony przez Jezusa Chrystusa Pana naszego.[^1233]   


### Graduał  
Alleluja, alleluja   
*Ps 46:9*   
V. Pan króluje nad narodami, Bóg zasiada na swym świętym tronie. Alleluja.   
*J 14:18*   
V. Nie pozostawię was sierotami, odchodzę i znowu przyjdę do was, i radować się będzie serce wasze. Alleluja.[^1234]   


### Ewangelia  
Ciąg dalszy ☩ Ewangelii świętej według Jana.   
*J 15:26-27; 16:1-4*   
*Duch Święty zawsze udziela Kościołowi sił potrzebnych do złożenia świadectwo Chrystusowi, zwłaszcza w chwilach prześladowań.*   
Onego czasu: Rzekł Jezus uczniom swoim: «Gdy przyjdzie Pocieszyciel, którego ja wam poślę od Ojca, Duch prawdy, który od Ojca pochodzi, On o mnie świadectwo dawać będzie i wy świadectwo dawać będziecie, bo ze mną od początku jesteście.   
To wam powiedziałem, abyście się nie zrażali. Wyłączą was z synagog, a zbliża się godzina, że każdy, kto Was zabijać będzie, uczyni to mniemając, że Bogu wyświadcza przysługę. A to wam uczynią, bo nie znają Ojca ani Mnie. Ale to wam powiedziałem, abyście, gdy nadejdzie ich godzina, wspomnieli na to, żem ja wam powiedział».[^1235]   


### Antyfona na Ofiarowanie  
*Ps 46:6*   
Wstępuje Bóg wśród radosnych okrzyków, wstępuje Pan przy dźwięku trąby, alleluja.[^1236]   


### Sekreta  
Panie, niechaj niepokalana ofiara oczyści nas i umocni nasze dusze łaską niebieską.   
Przez Pana.[^1237]   


*Przez Oktawę Wniebowstąpienia Pańskiego.*   
Prosimy Cię, Panie, przyjmij modlitwy wiernych i ofiary przez nich złożone, a nabożne sprawowanie służby Twojej niech nas doprowadzi do chwały wiecznej.   
Przez Pana.[^1238]   


### Prefacja  
*Prefacja o Wniebowstąpieniu*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże: przez Chrystusa, Pana naszego.   
On to swoim zmartwychwstaniu jawnie się ukazał wszystkim swoim uczniom i w ich oczach wzniósł się do nieba, aby dać nam udział w swoim Bóstwie.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1239]   


### Antyfona na Komunię  
*J 17:12-13; 17:15*   
Ojcze, gdy byłem z nimi, strzegłem tych, których mi dałeś, alleluja: a teraz idę do Ciebie. Nie proszę, abyś ich zabrał ze świata, lecz żebyś ich zachował od złego, alleluja, alleluja.[^1240]   


### Pokomunia  
Nasyceni świętymi darami, prosimy Cię, Panie, abyśmy zawsze trwali w dziękczynieniu.   
Przez Pana.[^1241]   


*Przez Oktawę Wniebowstąpienia Pańskiego*   
Spraw, Panie, abyśmy posileni niebieskim pokarmem, pragnęli tego, co prawe i osiągnęli to, czego pragniemy.   
Przez Pana.[^1242]   


### Objaśnienia Ewangelii  

\(1\) Duch Św., którego przyjście P. Jezus obiecuje jest trzecią osobą
Trójcy Przenajświętszej, jedno z Bogiem Ojcem i z Bogiem Synem. P. Jezus
nazywa Go w dzisiejszej Ewangelji Pocieszycielem i Duchem prawdy.
Pocieszycielem, bo za Jego sprawą spełnia się na każdym z nas
w szczególności obietnica Chrystusa Pana: «nie zostawię was sierotami;»
oraz dlatego, że Duch Św. dziwnie umie i lubi pocieszać wierne sługi
Chrystusowe, jak we wszystkich prześladowaniach, które P. Jezus
zapowiada wyznawcom swoim, tak i we wszystkich utrapieniach, o których
Pismo św. wyraźnie mówi, «iż przez wiele ucisków trzeba nam wnijść
do Królestwa Bożego.» Duchem prawdy też nazywa się Duch Święty dlatego,
że daje i utrzymuje tak w Kościele Bożym, jak i w sercach wiernych
znajomość i zrozumienie całej prawdy Bożej, o której Pan Jezus mówi:
«Poznacie prawdę, a prawda was wyswobodzi». Z drugiej strony Duch Św.
jest Duchem prawdy w przeciwieństwie do ducha świata, który jest duchem
kłamstwa, czyli złym duchem.

\(2\) Duch czasu, o którym ludzie tzw. postępowi mówią, że potrzeba
z nim postępować, a przynajmniej z nim się rachować, niczem innem nie
jest, jeno tym samym duchem świata, czyli duchem kłamstwa. Nazwa tylko
inna, ale rzecz jest ta sama. Na jakiej podstawie to twierdzę? Oto
na tej, że duch czasu raz po raz się zmienia i coraz to nowe stawia
zasady i wymagania, «a prawda Pańska trwa na wieki». Jasną jest rzeczą,
że każda prawda, choćby ta, że dwa razy dwa jest cztery, była prawdą
od wieków i na wieki też prawdą zostanie, bo prawda z natury swojej jest
nieodmienną; kłamstwo zaś i błędnie mniemania i wymysły ludzkie lub
szatańskie wciąż się zmieniają. Dalej twierdzę, że duch czasu jest
duchem złym dlatego, że wojuje przeciw Bogu i prawdzie Bożej. Tak
np. teraźniejszy duch czasu rozkrzewia głównie cztery zasady wręcz
przeciwne nauce Chrystusa P. Pierwsza z tych zasad, że ten jest mądry
i tęgi, kto wszystko i wszystkich krytykuje, ze wszystkiego zawsze jest
niezadowolony i na wszystko i wszystkich głośno wygaduje, że wszystko
źle urządzone, wszyscy, począwszy od papieża i cesarza, biskupi
i ministrowie, księża i urzędnicy, panowie i wieśniacy, a skończywszy
na wójtach i nauczycielach, wszyscy nic nie wiedzą, nikomu dobrze nie
życzą, a więc ufać im w niczem nie można. Całkiem przeciwnie naucza
P. Jezus: «Nie sądźcie, abyście nie byli sądzeni; albowiem, którymbyście
sądem sądzili, sądzeni będziecie: i którą miarą mierzyć będziecie,
odmierzą wam.» Jako jedną z najcięższych kar, przychodzących na narody
wymienia Pismo św., gdy w nich «na pośmiech są podani król i kapłan»;
a jeżeli P. Jezus mówi, że każdą krzywdę, by też najmniejszemu z braci
naszych wyrządzoną, poczyta za swoją własną, to jakżesz nie ma surowo
potępiać obmawiania i potwarzania tych, których wywyższył nad innych
i uczynił ich pomazańcami Bożymi, Namiestnikami swoimi i Pasterzami
nad ludem swoim. O nich to rozumieć należy słowo Pańskie: «kto się was
dotknie, dotyka się źrenicy oka mego;» a o Biskupach i kapłanach
w szczególności ono: «kto wami gardzi, Mną gardzi.»

\(3\) Drugą zasadą, podawaną przez teraźniejszego ducha czasu, jest
uważania za największe nieszczęście ubóstwa i pracy. Niestety, wielu
zapomina na przeciwną tej zasadzie naukę P. Jezusa: «Błogosławieni
ubodzy». Narzekają na Boga i ludzi, że biednym są stanie, że muszą
ciągle pracować na życie, zazdroszczą bogatszym i burzą się przeciw nim;
i o tem wciąż myślą, jakby wygrać na loterji albo w karty, przez
spekulację lub zakłady, a nieraz choćby za pomocą oszustwa lub kradzieży
dostać grosza. Wręcz przeciwnie temu naucza Pismo św.: «Szczęśliwy ...
który za złotem nie biegał, ani ufał w pieniądzach ani skarbach,» a na
innem miejscu przestrzega: «mając żywność i czem się odziać, na tem
poprzestawajmy; bo niektórzy chcąc bogatymi być, wpadali w pokuszenie
i w sidło diabelskie, i w wiele pożądliwości niepożytecznych
i szkodliwych, które pogrążają ludzi na zatracenie i zaginienie.»
Zapewne, życie bogatych na ziemi jest wygodniejsze, niż dola ubogich,
ale dlatego wcale jeszcze nie szczęśliwsze, a co najważniejsza nie jest
bezpieczniejsze w wieczności, bo jak mówi P. Jezus: «Błogosławieni
ubodzy duchem, albowiem ich jest Królestwo niebieskie,» i przeciwnie:
«łatwiej jest wielbłądowi przez dziurę igielną przejść, niż bogatemu
wnijść do Królestwa niebieskiego.»

\(4\) Trzecią zasadą ducha czasu, również niechrześcijańską jest,
że najszczęśliwsi są ci, którzy nigdy nic nie dolega i którym zawsze
wszystko się wiedzie tak, jak oni sami sobie tego życzą. Stąd znów tyle
pomiędzy ludźmi narzekania na ciężkie czasy, tyle biadania
na przeciwności i niepowodzenia, a w końcu i bluźnienia przeciw samemu
P. Bogu, jakoby już o nas zapomniał, albo nawet, że jest
niesprawiedliwy, bo złym i takim co nie potrzebują, daje więcej, niżeli
dobrym i potrzebującym. I tak już ludzie poczęli wierzyć w ducha czasu,
że przekonani są, iż mający wiele powodzenia w tem życiu, są nie tylko
najszczęśliwsi, ale i najmędrsi, najsprawniejsi, najdzielniejsi
i najlepsi; a zarazem tak się boją każdej przeciwności i każdego krzyża,
że niejeden woli raczej na grzech, albo i na samobójstwo, niż
na cierpienie i cierpliwość się odważyć. Tymczasem nie masz kącika bez
krzyżyka, a Pismo św. wyraźnie mówi, «iż przez wiele ucisków potrzeba
nam wnijść do Królestwa Bożego», Apostołom i im podobnym zapowiada
P. Jezus w dzisiejszej Ewangelji nie tylko zwyczajnie niepowodzenia
i cierpienia, ale nawet prześladowania wszelkiego rodzaju, aż do śmierci
męczeńskiej, ale zarazem pociesza ich, że «smutek ich w radość się
obróci.»

\(5\) Czwarte najgorsze i najzgubniejsze kłamstwo ducha czasu jest,
jakoby nie było ani Boga, ani wieczności, jakoby dla człowieka tak samo,
jak dla bydlęcia nierozumnego, po śmierci nie było ani nieba ani piekła,
bo to (mówią) puste wymysły księży i im podobnych wyzyskiwaczy. Dawna
to sztuczka szatańska, że się bezbożność zachwala jako szczyt mądrości,
jako zdobycz nauki i postępu, a starą wiarę katolicką wyszydza się jako
zacofanie i ciemnotę. Już Pismo św. starego zakonu opowiada o ludziach,
którzy poszedłszy na lep ducha czasu, «mówili rozmyślając niedobrze
o siebie: Krótki a tęskliwy jest czas żywota naszego i nie masz ochłody
(tj. nieba) na końcu człowieczym, i nie masz ktoby był poznany, że się
z piekła wrócił. Bo z niczegośmy się narodzili i potem będziemy jako nas
nie było ... Pójdźcież tedy i używajmy dóbr niniejszych, a zażywajmy
rzeczy stworzonych prędko ... To myślili i pobłądzili,» aż po śmierci,
na sądzie ocknąwszy się powiedzą ze smutkiem: «A tak zbłądziliśmy
z drogi prawdziwej, i nie świeciła nam jasność sprawiedliwości, i słońce
rozumienia nie weszło nam; napracowaliśmy się na drodze nieprawości
i zatracenia ... a drogi Pańskiej nie znaleźliśmy ... zniszczeliśmy
we złości naszej. Takie rzeczy mówili w piekle ci, którzy zgrzeszyli.»
Do nich podobni są ci, którzy wśród troski o bogactwa i powodzenie tak
zapominają o Bogu i wieczności, jakby wcale w nią nie wierzyli!\
Porachuj się, czy powodujesz się Duchem Świętym, który jest Duchem
prawdy, czy raczej idziesz na namowami kłamliwego ducha świata i czasu?

«Źródło: ks. H. Jackowski SI, Ewangelje niedzielne i świąteczne z objaśnieniami»

■
