
# Okres po Zesłaniu Ducha Świętego


Wszechmogący, wieczny Boże, w Tobie żyjemy, poruszamy się, istniejemy i nie możemy bez dowodów Twej życzliwej miłości przeżyć ani jednej chwili. Ilekroć więc obchodzimy święta pełne łaski, na wspomnienie Twoich darów i dzieł radością napełnia się nasze obecne życie. I dlatego, gdy na nowo udziela się nam miniona radość i gdy odczuwamy skutki otrzymanych łask, nieustannie składamy dzięki Twemu majestatowi przez Chrystusa Pana naszego. (ze starożytnej prefacji)   


### Jedno ciało i jeden duch  
   
Z zakończeniem oktawy Zesłania Ducha Świętego kończy się okres świąteczny. Samo jednak Zesłanie Ducha ŚWiętego trwa nadal. Nie wrócił On do nieba, lecz pozostaje w Kościele dając mu życie nadprzyrodzone. W ciągu niedziel po Zesłaniu Ducha Świętego przedmiotem nauczania i modlitwy Kościoła nie są poszczególne tajemnice z życia Zbawiciela lecz związki łączące chrześcijan z Bogiem i Kościołem.   
Chrystus wraz z Kościołem tworzy tajemniczy, lecz rzeczywisty organizm, jedno Ciało, które nazywamy Mistycznym w odróżnieniu od fizycznego lub moralnego.   
W ciele naturalnym zasada jedności tak wiąże jego części że pozbawia je wszelkiej samoistności, natomiast w Ciele Mistycznym siła jednocząca, chociaż także dośrodkowa, wiąże członki ze sobą w ten sposób, iż każdy z nich stanowi własną osobę.   
Między Ciałem Mistycznym i moralnym istnieje również poważną różnica. W ciele moralnym zasadą jedności jest wspólny cel oraz zespolenie członków w dążeniu do tego celu, dzięki władzy społecznej. W Ciele Mistycznym oprócz wspólnego celu i władzy istnieje wewnętrzny pierwiastek jedności przewyższający wszelkie węzły, które łączą ciała fizyczne lub moralne: jest nim Duch Święty, który napełnia cały Kościół i go jednoczy. Chrystus jest w nas przez Swojego Ducha, udziela Go nam i działa przez Niego. Wszelkie zatem sprawy dokonane przez Ducha Świętego w duszach są zarazem dziełem Chrystusa. Uczestnictwo w Duchu Chrystusowym sprawia, że wszelkie dary, cnoty i charyzmaty istniejące w całej pełni w Głowie, przenikają do wszystkich członków Kościoła i wciąż w nich wzrastają, zależnie od miejsca, jakie zajmują oni w Mistycznym Ciele Chrystusa. Dzięki nim Kościół staje się jekby dopełnieniem Odkupiciela (Encyklika Piusa XII, Mystici Corporis Christi).   


### Każdej niedzieli jest Wielkanoc  
   
Czas po Zesłaniu Ducha Świętego to okres dziękczynnego rozważania i przyswajania owoców Odkupienia. Niedziele tego okresu, zwłaszcza w pierwszej jego części, są odbiciem Niedzieli Wielkanocnej. Teksty mszalne przypominają podstawową prawdę, na której opiera się katolickie życie moralne, a mianowicie, że przez Chrzest zostaliśmy zanurzeni w śmierci i zmartwychwstaniu Chrystusa i mamy umrzeć grzechowi, a żyć dla Boga. Ofiara Eucharystyczna umacnia nasze siły do chrześcijańskiego życia. W ewangeliach niedzielnych Zbawiciel ukazuje się nam jako nauczyciel, lekarz dusz i wskrzesiciel zmarłych.   


### Kościół pielgrzymujący  
   
Wejście Izraelitów do Ziemi Obiecanej było poprzedzone długą wędrówką po pustyni, w czasie której Pan Bóg cudownie karmił i poił swój lud oraz udzielał mu pomocy w walce z wrogami.Kilkakrotnie lud wybrany ulegał pokusom i buntował się przeciw Bogu. Wówczas Pan Bóg zsyłał surowe kary, aby przywieść Izraelitów do opamiętania. Nie cofnął jednak swojego przyrzeczenia i doprowadził potomków Abrahama do Ziemi Obiecanej.   
Wędrówka Izraela po pustyni jest obrazem życia Kościoła, który od Zesłania Ducha Świętego pielgrzymuje do wiecznej ojczyzny. Przyswojenie owoców ofiary Chrystusa wymaga od poszczególnych katolików osobistego wysiłku, a mianowicie rozważania Prawa Bożego i walki z pokusami. W tej walce wspiera nas łaska Boża, stale spływająca na Kościół przez Eucharystię. Stają przed nami również liczne przykłady naszych starszych braci w wierze, którzy stoczyli zwycięski bój i królują już w niebie, wstawiając się za nami. Są oni świadkami skuteczności Odkupienia i żywym dowodem świętości Kościoła.   


### Przyjdź, Panie Jezu  
   
Trudności i cierpienia, które Kościół napotyka w pełnieniu swojej misji, oraz nasze własne ułomności i grzechy przypominają nam ciągle, że «rozstać się z tym życiem i być z Chrystusem to daleko lepsze». Budzi się w nas tęsknota za wiekuistym «Alleluja», za życiem wolnym od grzechu i cierpienia, która wzmaga się w miarę, jak oddalamy się od wielkich świąt. Myśl o wieczności dominuje w ostatnich tygodniach tego okresu poczynając od 18 niedzieli.   


### Czytanie Pisma Świętego  
   
Czerwiec – Księgi Jozuego i Sędziów   
Lipiec – Księgi Królewskie   
Sierpień – Księgi Przypowieści, Eklezjastesa, Mądrości, Eklezjastyka (Syracydesa)   
Wrzesień – Księgi Joba, Tobiasza, Judyty i Estery   
Październik – Proroctwa Ezechiela, Daniela   
Listopad — Księgi Machabejskie, Apokalipsa św. Jana   


### Przepisy obrzędowe  
   
1. Okres po Zesłaniu Ducha Świętego obejmuje od 24 do 28 niedziel. W niektórych latach po niedzieli 23 Odprawia się Msze z niedziel po Objawieniu, które musiały ustąpić przed nadchodzącą Siedemdziesiątnicą. Mszę przeznaczoną na niedzielę 24 zawsze odprawia się w ostatnią niedzielę po Zesłaniu Ducha Świętego.   
2. Niedziele po Zesłaniu Ducha Świętego ustępują przed świętami 1 klasy.   
3. W dni wolne od świąt odprawia się Mszę z ostatniej niedzieli bez Gloria i bez Credo, z prefacją zwykłą.   
4. W soboty odprawia się Mszę «O Matce Bożej w soboty».   
■


## Uroczystość Trójcy Przenajświętszej   

<div style="text-align:center"><img src ="./data/divinum-officium-custom/web/www/missa/Polski/Tempora/Pent01-0r.png" /></div>

*1 klasy*   
*Szaty białe*   
Prawda o Bogu w Trójcy jedynym jest podstawą religii chrześcijańskiej. Prawda ta jest tajemnicą wiary, która została objawiona w zaraniu Nowego Przymierza między Bogiem a ludzkością. Odsłania nam ona tajemnicze życie Boże, którego uczestnikami stajemy się przez Chrzest święty. Cały kult Kościoła dąży do uwielbienia Boga w Trójcy Jedynego. Odrębne święto zostało wprowadzone w IX w., a w wieku XIV rozciągnięte na cały Kościół. We Mszy św. wielbimy niezgłębioną tajemnicę i dziękujemy za miłosierdzie okazane nam w dziele Odkupienia.   


### Introit  
*Tob 12:6*   
Błogosławiona Niech będzie Święta Trójca i nierozdzielna Jedność. Uwielbiajmy ją, albowiem okazała nad nami miłosierdzie swoje.   
*Ps 8:2*   
O Panie, Panie nasz, jak przedziwne Twe imię po wszystkiej ziemi.   
Chwała Ojcu.   
Błogosławiona Niech będzie Święta Trójca i nierozdzielna Jedność. Uwielbiajmy ją, albowiem okazała nad nami miłosierdzie swoje.[^1346]   


### Kolekta  
Wszechmogący, wieczny Boże, który przez wyznawanie prawdziwej wiary dałeś poznać sługom Twoim chwałę przedwiecznej Trójcy i uwielbiać Jedność w potędze majestatu: spraw, prosimy, by moc tej wiary broniła nas od wszelkich przeciwności.   
Przez Pana.[^1347]   


*Wspomnienie 1 Niedzieli po Zesłaniu Ducha Świętego*   
Boże, mocy ufających Tobie, wysłuchaj łaskawie błagania nasze, a że ludzka ułomność bez Ciebie uczynić nic nie może, wspomóż nas łaską Swoją, abyśmy pełniąc Twoje przykazania podobali się Tobie wolą i uczynkami.   
Przez Pana.[^1348]   


### Lekcja  
Czytanie z Listu świętego Pawła Apostoła do Rzymian.   
*Rz 11:33-36*   
*Tajemnica Trójcy Przenajświętszej, podobnie jak wszystkie tajemnice wiary, nie jest sprzeczna z naszym rozumem, lecz przewyższa nasze zdolności poznawcze.*   
O, głębokości bogactw, mądrości i umiejętności Boga! Jakże niepojęte są sądy Jego i niedościgłe drogi Jego. Któż bowiem poznał myśl Pana, albo kto był doradcą Jego? Albo kto dał Mu pierwszy, aby Mu oddać miał. Albowiem z Niego, przez Niego i z Nim jest wszystko: Jemu chwała na wieki. Amen.[^1349]   


### Graduał  
*Dn 3:55-56*   
Błogosławiony jesteś, Panie, który wzrokiem zgłębiasz przepaści, a siedzisz na Cherubinach.   
V. Błogosławiony jesteś, Panie, na firmamencie niebios i chwalebny na wieki. Alleluja, alleluja.   
*Dn 3:52*   
V. Błogosławiony jesteś, Panie, Boże ojców naszych i chwalebny na wieki, alleluja.[^1350]   


### Ewangelia  
Ciąg dalszy ☩ Ewangelii świętej według Mateusza.   
*Mt 28:18-20*   
*Chrzest święty czyni nas przybranymi dziećmi Bożymi i uczestnikami tajemniczego życia Trójcy Przenajświętszej.*   
Onego czasu: Rzekł Jezus uczniom swoim: «Dana mi jest wszelka władza na niebie i na ziemi. Idąc tedy nauczajcie wszystkie narody chrzcząc je w imię Ojca i Syna, i Ducha Świętego, nauczając je zachowywać wszystko, cokolwiek wam przykazałem. A oto ja jestem z wami po wszystkie dni, aż do skończenia świata».[^1351]   


### Antyfona na Ofiarowanie  
*Tob 12:6*   
Błogosławiony niech będzie Bóg Ojciec i Jednorodzony Syn Boży, a także i Duch Święty: gdyż okazał nad nami miłosierdzie swoje.[^1352]   


### Sekreta  
Prosimy Cię, Panie Boże nasz, uświęć przez wezwanie świętego imienia Twojego, ofiarę, którą Ci składamy, i przez nią uczyń nas samych wieczystym darem dla Ciebie.   
Przez Pana.[^1353]   


*Wspomnienie 1 Niedzieli po Zesłaniu Ducha Świętego*   
Prosimy Cię, Panie, przyjmij łaskawie ofiarowane Ci dary i spraw, by się stały dla nas nieustanną pomocą.   
Przez Pana.[^1354]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1355]   


### Antyfona na Komunię  
*Tob 12:6*   
Błogosławimy Boga niebios, i wobec wszystkich istot żyjących dziękować Mu będziemy, gdyż okazał nad nami miłosierdzie swoje.[^1356]   


### Pokomunia  
Panie, Boże nasz, niech przyjęcie tego sakramentu oraz wyznanie Przedwiecznej i Świętej Trójcy oraz Jej nierozdzielnej jedności posłuży nam do zbawienia duszy i ciała.   
Przez Pana.[^1357]   


*Wspomnienie 1 Niedzieli po Zesłaniu Ducha Świętego*   
Nasyceni tak wielkim darem, prosimy Cię, Panie: daj, byśmy czerpali zbawienne łaski i nigdy nie przestawali Cię wielbić.   
Przez Pana.[^1358]   


### Objaśnienia Ewangelii  

\(1\) W żywocie świętego Augustyna czytamy, że przyjąwszy z przekonania
Wiarę świętą, tak szczerze ją pokochał, iż pragnął wszystkie prawdy
w niej zawarte o ile możności jasno i dosadnie zrozumieć. Razu pewnego,
przechadzając się nad morzem, rozmyślał o tajemnicy Trójcy św., i począł
w szczególności dochodzić, co to znaczy: Bóg jeden w trzech Osobach.
Wiedział, że Bóg objawił i przez Kościół święty do wierzenia podaje, iż
jeden tylko Bóg, a trzy Osoby, Bóg Ojciec, Bóg Syna i Bóg Duch Święty,
więc nie wątpił o tem, że tak jest rzeczywiście, ale szukał
jakiegokolwiek podobieństwa, któreby mu wyjaśniło, jak to jest. Pomyślał
o duszy ludzkiej, która jest jedną, a ma rozum, wolę i pamięć;
ale musiał sobie powiedzieć, że rozum, wola, pamięć to nie są osoby
w duszy, lecz tylko trzy różne jej władze. Wynajdywał i inne jeszcze
podobieństwa, ale żadne mu nie wystarczało, żadne nie objaśniało czem
jest Trójca Św. Kiedy tak w myśli się mozoli, spostrzega nagle dziecko
prześlicznej urody, które rączkami wygrzebało w piasku nad morzem dołek
i poczęło czerpać z morza wodę i przelewać do onego dołka. Chwilę
przypatrywał się święty temu dziecku i jego robocie, aż ulitowawszy się
jego zmęczenia, przerywa mu i pyta: Dziecko co ty tam robisz? Ono
odpowiada: ja chcę morze przelać do tego dołka. Ale, rzecze Święty, czyż
nie widzisz, że morze tak wielkie i okiem niezmierzone, niepodobna aby
pomieściło w tym maleńkim dołku? Na to dziecko, uśmiechnąwszy się,
spojrzało Świętemu w oczy i powiada: A ty wielki i mądry Augustynie, nie
pojmujesz, że Bóg jest nieskończenie wielki, a głowa twoja tak mała,
a chciałbyś krótkim rozumem twoim objąć całego Boga? Dziecko rzekłszy
to, znikło: Był to Anioł Stróż Świętego, który w ten sposób przypomniał
mu słowa Pisma św.: «Wyższych rzeczy nas cię nie pytaj się, a mocniejsze
nad cię nie badaj się, ale coś Bóg rozkazał, to rozmyślaj zawzdy,
a w wielu uczynkach Jego nie bądź ciekawy.»

\(2\) Zamiast własnego nieudolnego objaśnienia o tajemnicy Trójcy św.,
kładę tu dwa ustępy z nabożeństw przez Kościół św. przepisanych, które
zawierają dostateczny wykład tej największej tajemnicy Wiary naszej
świętej. Pierwszy z nich wyjęty jest z wyznania wiary św. Atanazego,
(żył św. Atanazy temu lat 1600), które znajduje się w niedzielnych
pacierzach kapłańskich, a brzmi tak: «Ktokolwiek chce być zbawiony,
przede wszystkiem potrzeba, żeby trzymał się Wiary katolickiej,
której jeśliby kto całej i nienaruszonej nie zachował, ten bez wątpienia
na wieki zginie. Wiara zaś katolicka ta jest: że jednego Boga w Trójcy,
a Trójcę w jedności wyznajemy, rozróżniając osoby, ale nie rozróżniając
ani nie rozdzielając istoty. Inna albowiem jest Osoba Ojca, inna Syna,
inna Ducha Świętego. Ale Ojca i Syna i Ducha Świętego jest jedno Bóstwo,
jednak chwała, wspólny i wieczny Majestat. Jaki Ojciec, taki też Syn,
taki i Duch Święty. Niestworzony Ojciec, niestworzony Syn i niestworzony
Duch Święty. Niezmierzony Ojciec, niezmierzony Syn, niezmierzony Duch
Święty. A jednak nie trzej przedwieczni, ale jeden przedwieczny; jako
też nie trzej niestworzeni i nie trzej niezmierzeni, ale jeden
niestworzony i jeden niezmierzony, Podobnież wszechmogący Ojciec,
wszechmogący Syn, wszechmogący Duch Święty; a przecież nie trzej
wszechmogący, ale jeden Wszechmogący. Takoż Bóg Ojciec, Bóg Syn, Bóg
Duch Święty; a jednak nie trzy Bogi, ale jeden jest Bóg. Takoz Panem
Ojciec, Panem Syn, Panem Duch Święty; a jednak nie trzej Panowie,
ale jeden jest Pan, Bo jak każdą pojedynczą osobę za Boga i Pana uznawać
prawda chrześcijańska nam każe, tak też mówić o trzech Bogach lub Panach
Wiara katolicka nie pozwala. Ojciec od nikogo nie jest uczyniony, ani
stworzony, ani zrodzony. Syn od Ojca jednego jest, nie uczyniony, ani
stworzony, ale zrodzony, jeden Duch Święty od Ojca i Syna nie uczyniony,
ani stworzony, ani zrodzony, ale pochodzący. Jeden zatem Ojciec, nie
trzej Ojcowie, jeden Syn, nie trzej Synowie, jeden Duch Święty, nie trzy
Duchy Święte. A w tej Trójcy nic nie jest pierwsze albo pośledniejsze,
nic większe albo mniejsze, ale trzy Osoby ze wszystkiem są sobie
spółwieczne i równe, tak iż we wszystkiem, jak się już powiedziało,
jedność w Trójcy, a Trójcę w jedności uznawać potrzeba. Ktokolwiek więc
chce być zbawinym, niech tak o Trójcy św. rozumie.»\
Drugi ustęp jest w Prefacji, którą prawie w każdej Mszy św. niedzielnej
powtarzamy: «Panie Święty, Ojcze wszechmogący, wiekuisty Boże,
który z jednorodzonym Synem Twoim i  z Duchem Świętym jednym jesteś
Bogiem, jednym jesteś Panem, nie w pojedynczości jednej osoby, lecz
w Trójcy jednej Istoty. Bo cokolwiek o chwale Twojej z objawienia
Twojego wierzymy, to też o Synu Twoim, to o Duchu Świętym bez wszelkiego
rozróżniania rozumiemy; tak iż wyznając prawdziwe i przedwieczne Bóstwo,
uwielbiamy też w Osobach odrębność, w Istocie jedność, a w Majestacie
równość. Którą chwałą Aniołowie i Archaniołowie, Cherubini też
i Serafini, którzy nie przestają jednym głosem wołać: Święty, Święty,
Święty, Pan Bóg zastępów, pełne są nieba i ziemia Majestatu Chwały Jego!
Hosanna na wysokościach!»

\(3\) Poleca P. Jezus Apostołom wszystkie narody nauczać i chrzcić.
Z tego widać, że i Chrzest św. jest do zbawienia koniecznie potrzebny.
Wyraźniej jeszcze mówi P. Jezus do Nikodema: «Zaprawdę, zaprawdę
powiadam ci, jeśli się kto nie odrodzi z wody i Ducha Św., nie może
wnijść do Królestwa Bożego.» Z tego powodu Kościół św. kierowany Duchem
Św. rozporządził, żeby dzieci chrzczono jak najwcześniej po ich
narodzeniu, bo dzieci umierający bez Chrztu św. nie idą wprawdzie
do piekła, ale oglądać Boga z powodu grzechu pierworodnego nie mogą.
I słusznie mawiają ludzie o takich, którzy zawinili, że dziecko czy
to w żywocie matki, czy też po narodzeniu umiera bez Chrztu św., iż
stracili duszę P. Jezusowi. Nie godzi się więc zwlekać z Chrztem św. np.
dlatego, żeby doczekać się przybycia zacniejszych rodziców chrzestnych
lub dla innych podobnych przyczyn. Owszem, jeżeli dziecko jest słabe
i zachodzi obawa, czy mu nie zaszkodzi może przeprawa do kościoła,
to nie tylko wolno, ale należy udzielić mu Chrztu z wody, bez ceremonji,
których dopełni w taki razie ksiądz, gdy już dziecko będzie można bez
obawy zawieść do kościoła. Żeby Chrzest taki był ważny, potrzeba, aby
udzielający chrztu miał szczerą wolę dać dziecku to, co Kościół
św. przez Chrzest dać mu zamierza i żeby w tym celu wodą czystą,
zwyczajną, bez żadnej przymieszki polewał trzykrotnie głowę dziecka
i równocześnie (koniecznie równocześnie) mówił: «N.» (imię dziecka) «ja
ciebie chrzczę w imię Ojca †» «i Syna †» «i Ducha †» «Świętego Amen».
Z tych słów żadnego zmienić ani opuścić nie wolno. Również należy uważać
na to, żeby woda rzeczywiście dotykała się ciała dziecka, czyli skóry,
a nie spłynęła np. po włoskach. Chrztu z wody może udzielić każdy
człowiek, byle wiedział jak sobie postąpić. Pierwszeństwo jednak
powinien mieć ksiądz. Jeżeli księdza nie ma, to powinien chrzcić raczej
mężczyzna niż kobieta, a tylko w ostatniej potrzebie rodzony ojciec lub
matka, bo między chrzczącym a rodzicami dziecka wytwarza się
powinowactwo duchowne.

\(4\) «Oto ja jestem z wami po wszystkie dni, aż do skończenia świata.»
Obietnicy tej dotrzymuje nam P. Jezus wielorakim sposobem. Jest z nami:
1) w Przenajśw. Sakramencie, w którym chce być pokarmem i pociechą
naszą, oraz ofiarą za nas, ale też chce odbierać od nas cześć powinną;
2) jako Głowa Kościoła, w którym za sprawą Ducha Świętego przez
Apostołów i następców ich, tj. Biskupów i kapłanów «naucza nas chować
wszystko, co nam przykazał:» 3) jest Pan Jezus z nami, ilekroć
i gdziekolwiek choćby dwóch lub trzech wiernych jest zgromadzonych
w Imię Jego; 4) nawiedza nas przez «najmniejszych» swoich. Najmniejszym
jest ten, kto w oczach twoich nie wiele znaczy i na żadne nie zasługuje
względy, a jednak cokolwiek mu powiedziałeś lub uczyniłeś, toś
P. Jezusowi uczynił i powiedział, gdyś ulitował się i poratował
potrzebującego pomocy, rady albo pociechy, P. Jezusowi to uczyniłeś; 5)
mówi Paweł święty o łasce poświęcającej: «żyję, już nie ja, ale żyje
we mnie Chrystus»: jest tedy P. Jezus z nami i w nas przez łaskę
poświęcającą. Tu możemy P. Jezusa karmić pokarmem Jemu właściwym,
tj. spełnianiem woli Ojca niebieskiego. Tu możemy też naśladować złość
żydowską, kiedy przez grzech śmiertelny pozbawiamy Go życia, którem żył
w naszych sercach, lub kiedy przez powszednie grzechy ponawiamy
to wszystko, co Mu uczyniono przed ukrzyżowaniem.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Uroczystość Bożego Ciała   

<div style="text-align:center"><img src ="./data/divinum-officium-custom/web/www/missa/Polski/Tempora/Pent01-4.png" /></div>

*1 klasy*   
*Szaty białe*   
Rocznica ustanowienia Najświętszego Sakramentu, Wielki Czwartek, zbyt bliski jest męki i śmierci Chrystusa, aby można było oddać się niezmąconej radości. Dlatego w pierwszy czwartek po zakończeniu okresu Wielkanocnego zostało ustanowione specjalne święto, które- go celem jest okazanie wdzięczności Bogu za ustanowienie Najświętszego Sakramentu i za wszystkie łaski, które nieustannie spływają z niego na Kościół. Do ustanowienia święta Bożego Ciała przyczyniły się prośby św. Julianny z Cornillon (zm. 1258). Na cały Kościół rozciągnął je papież Urban IV. Procesję dodano dopiero w XV wieku.   
Teksty mszalne przypominają nam, że Eucharystia jest przede wszystkim ofiarą uobecniającą krzyżową śmierć Pana Jezusa oraz pokarmem dusz podtrzymującym nas w drodze do wiecznej ojczyzny. Eucharystia jest również najgłębszym wyrazem jedności Kościoła. Kto godzi w jedność Kościoła, urąga Eucharystii.   


### Introit  
*Ps 80:17*   
Nakarmił ich pszenicą przewyborną, alleluja. A z opoki miodem nasycił ich, alleluja, alleluja, alleluja.   
*Ps 80:2*   
Śpiewajcie z radością Bogu, mocy naszej, wznoście okrzyki Bogu Jakuba.   
Chwała Ojcu.   
Nakarmił ich pszenicą przewyborną, alleluja. A z opoki miodem nasycił ich, alleluja, alleluja, alleluja.[^1359]   


### Kolekta  
Boże, który w przedziwnym Sakramencie zostawiłeś nam pamiątkę Swej męki, dozwól, prosimy, taką czcią otaczać święte tajemnice Ciała i Krwi Twojej, abyśmy nieustannie doznawali w sobie owoców Twojego Odkupienia:   
Który żyjesz.[^1360]   


### Lekcja  
Czytanie z Listu świętego Pawła Apostoła do Koryntian.   
*1 Kor 11:23-29*   
*Św. Paweł zapewnia nas, że udział we Mszy świętej jest «zwiastowaniem śmierci Pańskiej».*   
Bracia: Ja bowiem otrzymałem od Pana co też wam podałem, że Pan Jezus tej nocy, w której był wydany, wziął chleb i dzięki uczyniwszy łamał i rzekł «Bierzcie i jedzcie, to jest ciało moje, które za was będzie wydane: to czyńcie ma moją pamiątkę». Także i kielich, po wieczerzy, mówiąc: «Ten kielich jest Nowym Testamentem we krwi mojej. To czyńcie, ilekroć pić będziecie, na pamiątkę moją». Ilekroć bowiem ten chleb pożywać, a kielich pić będziecie, śmierć Pańską będziecie zwiastować, aż przybędzie. Tak więc ktokolwiek by pożywał ten chleb albo pił kielich Pański niegodnie, winien będzie ciała i krwi Pańskiej. Niechajże tedy doświadcza człowiek samego siebie, a tak niechaj pożywa chleba tego i z kiclicha pije. Kto bowiem pożywa i pije niegodnie, potępienie dla siebie pożywa i pije, nie bacząc na ciało Pańskie.[^1361]   


### Graduał  
*Ps 144:15-16*   
Oczy wszystkich w Tobie, Panie, pokładają nadzieję, a Ty im dajesz pokarm we właściwym czasie.   
V. Ty otwierasz swą rękę i wszystko, co żyje, życzliwie nasycasz. Alleluja, alleluja.   
*J 6:56-57*   
Ciało moje prawdziwe jest pokarmem, a Krew moja prawdziwie jest napojem. Kto pożywa Ciało moje i pije Krew moją, we Mnie mieszka, a ja w nim. Alleluja.[^1362]   


### Sekwencja  
Zbawiciela chwal, Syjonie,   
W hymnów i kantyków tonie,   
Wodza i pasterza.   
   
Z całej duszy chwal Go śmiało,   
Gdyż przewyższa wszystko chwałą   
I co pieśń zamierza.   
   
Przedmiot chwały dziś przedziwny,   
Chleb żyjący i pożywny   
Będzie opiewany,   
   
Co przy świętej uczty stole   
Był w dwunastu uczniów kole   
Najprawdziwiej dany.   
   
Niech pieśń jasna i donośna,   
Pełna wdzięku i radosna   
Cieszy nas pospołu,   
   
Gdyż obchodzim dzień świąteczny,   
By w pamięci ważyć wieczny   
Prawzór tego stołu.   
   
Ucztą tą Król nowy dawa   
Nowej Paschy nowe prawa   
I dawna ustała.   
   
Przed nowością przeszłość znika,   
Cień od prawdy precz umyka,   
Światłość noc wygnała.   
   
Co Pan czynił przy wieczerzy,   
Rzekł, że czynić nam należy   
Dla Jego wspomnienia.   
   
Pouczani tą godziną,   
Przemieniamy chleb i wino   
W ofiarę zbawienia.   
   
Jest pewności naszej skała,   
Że się chleb przemienia w Ciało,   
Wino Krwią się staje,   
   
Chociaż myśl i wzrok nie pojmie,   
Wiara naszych dusz rękojmią,   
Wbrew jawie nam daje.   
   
Pod różnymi postaciami,   
Zewnętrznymi pozorami,   
Skryty cud ogromny.   
   
Ciało strawą, Krew napojem,   
Lecz Pan cały z bóstwem swoim,   
W obu jest przytomny.   
   
Przez biorących nie kruszony,   
Nie łamany, nie dzielony,   
Cały w nich się mieści.   
   
Bierze jeden, tysiąc bierze,   
Ten i ów w jednakiej mierze,   
Nic nie ginie z treści.   
   
Biorą dobrzy i grzeszniki,   
Lecz nierówne są wyniki,   
Życie lub zagłada.   
   
Dla złych śmierć, dla dobrych życie;   
Choć jednakie jest spożycie,   
Jak różny los pada.   
   
Hostii świętej okruszyna   
Niech ci wiernie przypomina,   
Że to samo odrobina,   
Co całość ukrywa.   
   
Nic nie dzieli się w przedmiocie,   
Tylko znak się kruszy w krocie,   
Lecz nie w stanie i istocie   
Pana nie ubywa.   
   
Oto boski chleb aniołów,   
Dla pielgrzymów wśród padołów,   
Dla synowskich jeno stołów;   
Psom nie rzucać chleba.   
   
Stare mieści go przymierze:   
Izaak dany w ofierze,   
Jagnię – na paschy wieczerzę,   
Manna – ojcom z nieba.   
   
O pasterzu, chlebie żywy,   
Jezu, bądź nam litościwy,   
Nakarm nas i nie gub mściwy,   
Daj nam ujrzeć błogie dziwy   
W żyjących krainie.   
   
Znawco naszych dusz tajników,   
Co nas żywisz, śmiertelników,   
Uczyń nas współbiesiadników,   
Współdziedziców i wspólników   
W wybranych rodzinie.   
Amen. Alleluja.[^1363]   


### Ewangelia  
Ciąg dalszy ☩ Ewangelii świętej według Jana.   
*J 6:56-59*   
Onego czasu: Rzekł Jezus rzeszom żydowskim: «Ciało moje prawdziwie jest pokarmem, a krew moja prawdziwie jest napojem. Kto pożywa moje ciało i pije moją krew, we mnie mieszka, a ja w nim. Jako mię posłał żyjący Ojciec – i ja żyję dla Ojca, a kto pożywa mnie, i on żyć będzie dla mnie. To jest chleb, który zstąpił z nieba. Nie jako ojcowie wasi spożywali mannę i pomarli. Kto pożywa tego chleba, żyć będzie na wieki».[^1364]   


### Antyfona na Ofiarowanie  
*Kpł 21:6*   
Kapłani Pańscy kadzenie i chleb składają Bogu w ofierze, przeto świętymi być powinni wobec Boga swego, by nie zhańbili Jego Imienia, alleluja.[^1365]   


### Sekreta  
Prosimy Ciebie, Panie, użycz łaskawie Kościołowi Twemu darów jedności i pokoju, które mistycznie wyraża ofiara przez nas składana.   
Przez Pana.[^1366]   


### Prefacja  
*Prefacja o Bożym Narodzeniu*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Albowiem przez tajemnicę wcielonego Słowa zajaśniał oczom naszej duszy nowy blask Twojej światłości, abyśmy poznając Boga w widzialnej postaci, zostali przezeń porwani do umiłowania rzeczy niewidzialnych.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1367]   


### Antyfona na Komunię  
*1 Kor 11:26-27*   
Ilekroć ten chleb pożywać, a kielich pić będziecie, śmierć Pańską będziecie zwiastować, aż przybędzie. Tak więc ktokolwiek by pożywał ten chleb albo pił kielich Pański niegodnie, winien będzie ciała i krwi Pańskiej, alleluja.[^1368]   


### Pokomunia  
Spraw, prosimy Cię Panie, aby w wieczności napełniała nas radość z posiadania Bóstwa Twojego, co wyobraża już doczesne spożycie przenajświętszego Ciała i Krwi Twojej.   
Który żyjesz.[^1369]   


### Objaśnienia Ewangelii  

\(1\) O Przenajśw. Sakramencie naucza nas Kościół Boży z objawienia
Bożego, że przez konsekrację istota chleba przeistacza się w istotę
Ciała i istota wina przeistacza się w istotę Krwi Pana naszego Jezusa
Chrystusa, a pozostają tylko postacie, to znaczy smak, zapach, kolor
i inne przymioty chleba i wina. Pod temi jednak postaciami nie masz już
chleba i wina ani ich istoty, jeno jest istota Ciała i Krwi Pańskiej.
Ponieważ Ciało i Krew Pańska nie są martwe, ale żywe, więc w Przen.
Sakramencie jest także obecna i Dusza P. Jezusa, a zatem całe święte
Jego człowieczeństwo. Człowieczeństwo zaś, odkąd Słowo stało się Ciałem,
jest nierozłączne od Osoby i Bóstwa Syna Bożego, jak i w niebie
na prawicy Boga Ojca siedzi cały i prawdziwy P. Jezus wraz z Bóstwem
i Człowieczeństwem swojem, tak i w Przenajśw. Sakramencie pod postaciami
chleba i wina jest On cały i żywy prawdziwie, rzeczywiście i istotnie
obecny. Jest zaś P. Jezus w Przenajśw. Sakramencie ustawiczną ofiarą
Ojcu niebieskiemu, tak samo (choć bezkrwawą), jak nią był na krzyżu,
na odpuszczenie grzechów, za żywych i umarłych. Ludziom wreszcie jest
pokarmem duszy, jest Towarzyszem, Mistrzem i Panem naszym, podobnie jak
nim kiedyś był w postaci widzialnej dla Apostołów.

\(2\) Że takie jest objawienie Boże o Przen. Sakramencie, na to mamy
dowody w Piśmie św., a niektóre z nich i w dzisiejszej Ewangelji
i Lekcji. Ewangelja jest cząstką dłuższego ustępu, w którym Jan
św. opisuje, jak P. Jezus zapowiadał ustanowienie Przen. Sakramentu; bo
zwykł był P. Jezus ważniejsze rzeczy, które miał uczynić dla naszego
zbawienia, wprzód zapowiadań, a potem dopiero wykonywać. Tak
zapowiedział Mękę i Śmierć Swoją na krzyżu, Swoje Zmartwychwstanie,
Wniebowstąpienie i Ducha Św. Zesłanie, ustanowienie w osobie Piotra
najwyższego swego Namiestnika na ziemi; podobnież zapowiada ustanowienie
Przen. Sakramentu. A stało się to na drugi dzień po cudownem rozmnożeniu
chlebów. Ludzie szukali P. Jezusa i znaleźli Go w Kafarnaum. Ujrzawszy
ich rzekła: «Szukacie mię nie iżeście widzieli cuda, ale iżeście chleb
jedli i najedli się.» A oni: «cóż czynić mamy, abyśmy czynili uczynki
Boże? Odpowiedział Jezus i rzekł: toć jest dzieło Boże, abyście wierzyli
w tego, którego On posłał. Rzekli mu tedy: cóż tedy za znak czynisz,
abyśmy widzieli i uwierzyli Tobie? Cóż działasz? Ojcowie nasi jedli
mannę na puszczy jako jest napisano: Chleb z nieba dał im jeść.» Chcieli
więc nowej manny. Nawiązuje więc P. Jezus do tego i mówi o chlebie
żywota lepszym od manny. Nawiązuje więc P. Jezus do tego i mówi
o chlebie żywota lepszym od manny, który im dać zamierza: «Jam jest
chleb żywy, którym z nieba zstąpił.» Chleb, który On da, nie będzie
chlebem zwyczajnym, czemś martwem, ale żywym i dającym żywot wieczny, bo
będzie nim On sam, Bóg-Człowiek. Zapowiedziawszy, że chce być obecny
w Przen. Sakramencie cały i żywy, określa rzecz dokładniej: «a chleb,
który Ja dam, jest moje Ciało na żywot świata.» Tu powiada Jan św.:
«Swarzyli się tedy żydowie między sobą: jakoż ten może nam dać ciało swe
ku jedzeniu?» Słysząc od P. Jezusa, że oni mają pożywać Jego Ciało i pić
Krew Jego, poczęli burzyć się przeciw Niemi i sprzeczać między sobą.
W tem jednak wszyscy się zgadzali, iż P. Jezus rzeczywiście zamierza dać
Ciało i Krew swoją, owszem całego siebie, wiernym swoim za pokarm
i napój. Czyż może źle Go rozumieli? Ilekroć zdarzyło się, że P. Jezusa
źle rozumiano, On zawsze rzecz wyjaśniał i prostował tak jak przystało
na Nauczyciela, będącego Prawdą odwieczną. Tak np. kiedy P. Jezus
uwiadomiony o chorobie łazarza w dwa dni później powiada Apostołom:
«Łazarz przyjaciel nasz śpi,» oni zaś rozumieli, że mówi o śnie
zwyczajnym. P. Jezus od razu sprostował i «powiedział im jawnie: Łazarz
umarł.» Takich przykładów mamy w Piśmie św. dosyć. Więc i w obecnym
wypadku byłby P. Jezus niewątpliwie pouczył żydów, gdyby Go byli źle
zrozumieli. Tymczasem P. Jezus nie prostuje ani nie cofa, ale silniej
jeszcze potwierdza: «Zaprawdę, zaprawdę wam powiadam: jeślibyście nie
jedli Ciała Syna człowieczego ... nie będziecie mieć żywota w sobie.»
Dlatego: «wiele ich tedy z uczniów Jego słuchając, mówili: twarda jest
ta mowa i któż jej słuchać może? I odtąd wiele uczniów Jego odeszło
i już z Nim nie chodzili» (odstąpili P. Jezusa). Mimo to P. Jezus nic
ze słów swoich nie ujmuje ani najmniejszego nie robi ustępstwa; owszem
odzywa się do Apostołów: «Zali i wy odejść chcecie?» Pozostawia im
do wyboru, albo uwierzyć szczerze i bezwarunkowo Jego słowom i zostać
przy Nim, albo Go odstąpić, porzucić na teraz i na wieki. Bo chcieć
tylko wierzyć w to co się komu w nauce P. Jezusa podoba i trafia
do przekonania, odrzucać zaś czego się nie rozumie, albo z swojemi
pojęciami nie umie pogodzić, to znaczy być nie uczniem, ale czynić się
sędzią P. Jezusa i nauki Jego, to znaczy, to znaczy przypuszczać, iż
P. Jezus mylić się może, a więc, że nie jest Bogiem, to znaczy wreszcie
niejako powiedzieć P. Jezusowi: Masz Ty swój rozum, być to może,
ale i ja mam swój i nie gorszy od Twego. Z takiem usposobieniem
niepodobna być chrześcijaninem i służyć Bogu. To też Piotr św. na
zapytanie Pana: «zali i wy odejść chcecie?» Woła z uniesieniem: «Panie,
do kogóż pójdziemy!?» «Słowa żywota wiecznego masz, a my wierzymy
i poznaliśmy, żeś Ty jest Chrystus, Syn Boży». I my za Piotrem
św. padnijmy przed Panem naszym utajonym w Przen. Sakramencie, i jak
ojcowie nasi wyznawajmy Mu z weselem i wdzięcznością:

«W tej Hostji jest Bóg żywy,\
Choć ukryty, lecz prawdziwy.»

\(3\) Lat temu blisko półtora tysiąca żył św. Cyryl, biskup
Jerozolimski, po którym przechowały się aż do naszych czasów nauki
katechizmowe, jakie miewał w kościele. Podaję tu z nich krótki ustęp,
abyś mógł się przekonać, że i przed wieki uczono tego samego co dziś
w Kościele Bożym: «Już sama nauka św. Pawła zdaje się zupełnie
wystarcza, żeby utwierdzić was w wierze w Przen. Sakrament,
który przyjmując, z łaski Bożej stajecie się, że tak powiem,
współcielesnymi i współkrewnymi P. Jezusa. Bo tak pisze, że P. N. Jezus
Chrystus nocy, której był wydan, wziąwszy chleb i dzięki czyniąc łamał
i dawał uczniom swoim, mówiąc: Bierzcie i jedzcie, to jest Ciało moje,
wziąwszy też kielich, dzięki czynił i rzekł: Bierzcie i pijcie, to jest
Krew moja. Kiedy więc On sam o chlebie orzekł: to jest Ciało moje, któż
jeszcze będzie śmiał wątpić? I kiedy również On tak stanowczo mówi:
to jest Krew moja, któżby kiedy miał wątpić i twierdzić, że to nie jest
Krew Jego? Wodę niegdyś w Kanie Galilejskiej przemienił w wino, które
poniekąd do krwi jest zbliżone; mieliżbyśmy mniemać, że nie godzien
jest, by mu wierzyć, iż wino przemienia w Krew? Bo pod postacią chleba
daje nam Ciało, a pod postacią wina daje nam Krew, takiż przyjmując,
pożywamy Ciało i Krew Chrystusową i stajemy się uczestnikiem tegoż Ciała
i Krwi, stajemy się Chrystoforami, tj. Chrystusa w ciałach naszych
noszącymi, gdy Ciało Jego i Krew w siebie przyjmujemy, stajemy się,
by użyć wyrażenia św. Piotra, uczestnikami Boskiej natury. Zatem wierz,
ufaj, kochaj, a pełen wiary, nadziei i miłości uwielbiaj, dzięki
składaj, przepraszaj i proś Pana Jezusa utajonego w Przen. Sakramencie
o wszystko, cokolwiek potrzebujesz.»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 2 Niedziela po Zesłaniu Ducha Świętego   
*2 klasy*   
*Szaty zielone*   
Chrystus wyzwolił nas z niewoli szatana i grzechu i wprowadził do swojego Kościoła (antyfona na wejście, lekcja). Powołanie do Kościoła wiąże się z zaproszeniem na ucztę eucharystyczną i na biesiadę życia wiecznego. Eucharystia nie jest nagrodą, lecz posiłkiem, do którego winni zbliżać się zwłaszcza chorzy i słabi (ewangelia). Udział we Mszy świętej przez Komunię świętą pomaga nam z dnia na dzień wzrastać w łasce Bożej (sekreta). Kto uchyla się od uczty eucharystycznej, naraża się na utratę życia wiecznego.   


### Introit  
*Ps 17:19-20*   
Pan stał się moją obroną; wywiódł mnie na pole rozległe: zbawił mnie bo mnie miłuje.   
*Ps 17:2-3*   
Miłuję Cię, Panie, mocy moja; Pan opoką moją i ucieczką, On moim wybawicielem.   
Chwała Ojcu.   
Pan stał się moją obroną; wywiódł mnie na pole rozległe: zbawił mnie bo mnie miłuje.[^1370]   


### Kolekta  
Racz nas obdarzyć Panie ustawiczną bojaźnią i miłością świętego imienia Twojego, albowiem nigdy opieki Swej nie odmawiasz, tym, których utwierdzasz w Swojej miłości.   
Przez Pana.[^1371]   


### Lekcja  
Czytanie z Listu świętego Jana Apostoła.   
*1 J 3:13-18*   
Najmilsi: Nie dziwcie się, jeśli świat was nienawidzi. My wiemy, żeśmy przeszli ze śmierci do życia, bo miłujemy braci. Kto nie miłuje, trwa w śmierci. Każdy, kto nie miłuje brata swego, mordercą jest. A wiecie, że żaden morderca nie ma w sobie życia wiecznego. Przez to poznaliśmy miłość Boga, że oddał za nas życie swoje; i my winniśmy oddać życie za braci. Kto by miał majętność tego świata, a widziałby brata swego w potrzebie i zamknął przed nim serce swoje ― jakże może w nim przebywać miłość Boża? Synaczkowie moi! Nie miłujmy słowem ani językiem, ale czynem i prawdą.[^1372]   


### Graduał  
*Ps 119:1-2*   
Do Pana wołałem, gdym był w utrapieniu, a On mnie wysłuchał.   
V. Wybaw mnie Panie od ust kłamliwych, i od podstępnego języka. Alleluja, alleluja.   
*Ps 7:2*   
Panie, Boże mój, w Tobie pokładam nadzieję: wybaw mnie od wszystkich wrogów moich i ratuj mnie. Alleluja.[^1373]   


### Ewangelia  
Ciąg dalszy ☩ Ewangelii świętej według Łukasza.   
*Łk 14:16-24*   
Onego czasu: Powiedział Jezus faryzeuszom tę przypowieść: «Człowiek pewien zgotował wieczerzę wielką i wezwał wielu. I posłał sługę swego w godzinę wieczerzy, aby powiedział zaproszonym, żeby przyszli, bo już wszystko gotowe. I poczęli się wszyscy społem wymawiać. Pierwszy rzekł mu: Kupiłem wieś i koniecznie muszę pójść, a obejrzeć ją; proszę cię, miej mnie za wymówionego. A drugi rzekł: Kupiłem pięć par wołów i idę ich próbować; proszę cię, miej mnie za wymówionego. A inny powiedział: Żonę pojąłem, a przeto nie mogę przyjść.   
I wróciwszy ów sługa oznajmił to panu swemu. Wtedy rozgniewany gospodarz rzekł do sługi swego: Wynijdź rychło na ulice i na drogi miejskie, a ubogich i ułomnych, i chromych, i ślepych wprowadź tu.   
I rzekł sługa: Panie, stało się, jak rozkazałeś, a jeszcze jest miejsce. I rzekł Pan do sługi: Wynijdź na drogi i opłotki, a przymuszaj do wejścia, aby dom mój był zapełniony. A powiadam wam, że żaden z owych mężów, którzy byli zaproszeni, nie zakosztuje wieczerzy mojej».[^1374]   


### Antyfona na Ofiarowanie  
*Ps 6:5*   
Powróć, o Panie, wyrwij duszę moją, przez miłosierdzie Twoje mnie wybaw.[^1375]   


### Sekreta  
Panie, ofiara, którą mamy złożyć Twojemu imieniu, niech nas oczyszcza, i z dnia na dzień doskonali w prowadzeniu życia godnego nieba.   
Przez Pana.[^1376]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1377]   


### Antyfona na Komunię  
*Ps 12:6*   
Będę śpiewał Panu, który darzy mnie dobrem, zanucę psalm imieniu Najwyższego Pana.[^1378]   


### Pokomunia  
Przyjąwszy Twoje święte dary, prosimy Cię, Panie, aby poprzez częste uczestnictwo w tym Sakramencie, wzrastał w nas jego zbawienny owoc.   
Przez Pana.[^1379]   


### Objaśnienia Ewangelii  

\(1\) Zdarzyło się, że ten lub ów z faryzeuszów zapraszał P. Jezusa
na ucztę. P. Jezus korzystał z takich sposobności, żeby ich pouczać
i dopomagać im do zbawienia. Przy jednej takiej uczcie mówił im P. Jezus
o zasłudze karmienia ubogich. Na to jeden z obecnych rzekł mu:
«Błogosławiony, który będzie jeść chleb w Królestwie Bożem.»
W odpowiedzi na to słowo opowiedział P. Jezus przypowieść, którą mamy
w dzisiejszej Ewangelii. Kościół św. zwykł ją stosować do Przen.
Sakramentu, czyli do stołu Pańskiego, boć jest to «wieczerza wielka»,
na której zastawiona jest potrawa z Ciała i Krwi Chrystusowej.

\(2\) Do częstszego przyjmowania Komunji św. wezwani są przede
wszystkiem zamożniejsi, którzy nie potrzebują wciąż pracować na kawałek
chleba, więc więcej mają czasu i wolności, żeby dbać o dobro swej duszy.
Niestety! P. Jezus zmuszony jest jednak powiedzieć o nich często:
«poczęli się wszyscy społecznie wymawiać.» Nie należą oni wprawdzie
do rzędu tych, o których mówi Paweł św.: «Nie mylcie się, ani porubnicy,
ani bałwanom służący, ani cudzołożnicy, ani sodomczycy, ani złodzieje,
ani łąkomi, ani pijanice, ani złorzeczący, ani drapieżcę nie posiędą
Królestwa Bożego.» Ni, to są, po światowemu mówiąc, wcale porządni
ludzie; złego może niewiele robią, ale dobrego jeszcze mniej, bo w ogóle
mało robią. Przytem są to grzeczni i dobrze wychowani ludzie, więc i dla
P. Boga zachowują pewne ugrzecznienie i formy światowe; wszyscy gładko
się tłumaczą i bardzo uprzejmie P. Bogu się wypraszają: «proszę Cię,
miej mię za wymówionego». Racje, jakiemi się tłumaczą, są także wcale
przyzwoite; przynajmniej nie ma w nich nic wyraźnie złego. A jednak
gospodarz na nich się rozgniewał, i to bardzo, tak że zapowiada: «żaden
z onych mężów, którzy są zaproszeni, nie ukąsi wieczerzy mojej.»
Dlaczego? By dostać się do nieba, nie wystarcza być człowiekiem
porządnym, zacnym po światowemu; potrzeba nadto być chrześcijaninem,
tzn. człowiekiem z przekonania i z dobrej, szczerej woli, trzymającym
się wszędzie i zawsze, wżyciu prywatnem tak samo jak i publicznem
zasady: «Szukajcie naprzód Królestwa Bożego i sprawiedliwości jego,
a inne wszystko przydane wam będzie.» W stanach P. Boga
uprzywilejowanych, bo nad innych wywyższonych, niestety, mało tylko bywa
chrześcijan prawdziwych.

\(3\) «Kupiłem wieś,»  z pewną dumą wymawia się pierwszy. Widocznie
człowiek to bogaty, kiedy stać go na to, żeby kupić sobie wieś; bogatym
zaś ludziom nie tak łatwo przychodzi na myśl, żeby mieli potrzebować
P. Boga, więc też o łaski i względy u Niego nie wiele dbają. Śród
zachodów około zaspokojenia wszystkich tak licznych i różnorodnych swych
potrzeb, biedni ci bogacze prawie nigdy nie umieją sobie znaleźć tyle
czasu i tyle myśli swobodnej, ile potrzeba, żeby zająć się tem, o czem
P. Jezus mówi: «troszczysz się i frasujesz około bardzo wiela,
ale jednego potrzeba.» Dlatego twierdzi sam P. Jezus: «Zaprawdę powiadam
wam, iż bogaty trudno wnijdzie do Królestwa niebieskiego.» A jednak
ludzie, i to nawet chrześcijanie, zwykli bogatym zazdrościć.

\(4\) «Kupiłem pięć jarzm wołów i idę ich doświadczać.» To wymówka
człowieka dorabiającego się mienia i chleba. On nie mówi, jak ów
kupujący wieś: «mam potrzebę». Dla niego to rzecz tak jasna i prosta, iż
przede wszystkiem należy pilnować swego i dorobić się, że ani nie
przypuszcza, aby ktokolwiek mógł od niego domagać jeszcze czegoś więcej.
Ciągła troska o chleb powszedni, a gdy ten jako tako już jest
zabezpieczony, troska o zabezpieczenie sobie spokojnej starości,
a dzieciom dobrobytu tak go pochłonęła, że o niczem innem myśleć nie
umie i nie chce. Przewiduje nieraz i przyszłość, ale tylko doczesną;
wieczności ani nie przewiduje, ani pragnie; w najlepszym razie odezwie
się, że gdyby go P. Bóg w innym był postawił stanie, to służyłby Mu
całem sercem, ale w takich jak on warunkach, to i sam Bóg widzi, że nie
może. I dlatego byle czem Boga zbywają. O takich to woła Pismo św.: «Daj
Boże, aby mądrzy byli i rozumieli i ostateczne rzeczy opatrowali.»

\(5\) «Żonem pojął, a przeto nie mogę przyjść –» tłumaczy się trzeci
krótko i prawie opryskliwie. Niemać w tem grzechu, że kto się żeni albo
za mąż wydaje; chociaż wyraźnie jest w Piśmie św.: «Kto bez żony jest,
stara się o to co Pańskiego jest, jakoby się podobał Bogu; a który z żon
jest, stara się o to co światu należy, jakoby się podobał żonie,
i rozdzielon jest.» Byłoby to jeszcze dobrze, gdyby kto dbając o żonę,
równocześnie też dbał szczerze o P. Boga, jak to się dzieje
w małżeństwach, które skojarzyły się nie z namiętności, ani
z wyrachowania, ale prawdziwie po chrześcijańsku. Ale jeżeli kto tak
zupełnie oddaje się rozkoszom, że według słów Psalmisty: «przyrównany
jest bydlętom bezrozumnym i stał się im podobnym,» zatracił wszystko, co
w człowieku jest wyższego idealnego, – to cóż dziwnego, że nie mając
się czem tłumaczyć, na każde wezwanie Boże odpowiada: «nie mogę
przyjść.» Dla takich jeden tylko bywa ratunek: uprosić im u P. Boga,
żeby uczynił ich ubogimi, ułomnymi, ślepymi albo chromymi, i wtenczas
dopiero przez sługi swoje «przymusił ich wnijść»; bo takim zwykle «samo
tylko utrapienia daje wyrozumienie.»

\(6\) Wreszcie ubodzy, chromi, ślepi i ułomni korzystają z hojności
Gospodarza niebieskiego i przy Nim prędko na wieki zapominają wszystkich
swoich ziemskich dolegliwości, które były dla nich prawdziwem
dobrodziejstwem, a nie upośledzeniem ze strony P. Boga.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Uroczystość Najświętszego Serca Pana Jezusa   
*1 klasy*   
*Szaty białe*   
Źródłem tajemnic Chrystusowych jest miłość ku Ojcu i ku ludzkości. Symbolem miłości Słowa Wcielonego jest Jego przebite Serce. Niestety, ludzkość odpłaca Zbawicielowi zapomnieniem, opuszczeniem i wzgardą. Nakłada to na nas obowiązek wynagradzania. Obowiązek ten przypomniała światu św. Małgorzata Maria Alacoque, zaszczycona w roku 1675 objawieniami Najświętszego Serca. Święto Najświętszego Serca Jezusowego na prośby polskich biskupów ustanowił papież Klemens XIII w roku 1765, a w roku 1856 papież Pius IX rozciągnął je na cały Kościół. Papież Pius XI polecił odmawiać w tym dniu akt zadośćuczynienia Najświętszemu Sercu Jezusowemu. We Mszy świętej wysławiamy wielkość miłości Chrystusowej i wypraszamy sobie ducha wynagrodzenia.   
Msze o Najświętszym Sercu Pana Jezusa odprawia się także w pierwsze piątki miesiąca w łączności z nabożeństwem wynagradzającym.   


### Introit  
*Ps 32:11; 32:19*   
Zamysły Jego serca trwają poprzez pokolenia, by wyrwać ich dusze od śmierci i w czasie głodu ich żywić. (O. W. Alleluja, alleluja.)   
*Ps 32:1*   
Sprawiedliwi, weselcie się w Panu; prawym przystoi Go chwalić.   
Chwała Ojcu.   
Zamysły Jego serca trwają poprzez pokolenia, by wyrwać ich dusze od śmierci i w czasie głodu ich żywić. (O. W. Alleluja, alleluja.)[^1380]   


### Kolekta  
Boże, w Sercu Twojego Syna zranionym naszymi grzechami darzysz nad niewyczerpanymi skarbami miłości; spraw, prosimy, abyśmy oddając Mu hołd naszego oddania wypełniali również obowiązek godnego zadośćuczynienia.   
Przez tegoż Pana.[^1381]   


### Lekcja  
Czytanie z Listu świętego Pawła Apostoła do Efezjan.   
*Ef 3:8-12, 14-19*   
Bracia: Mnie najmniejszemu ze wszystkich świętych została dana ta łaska, abym poganom wieścił niedościgłe bogactwa Chrystusowe i oświecał wszystkich, na czym polega ta tajemnica zakryta od wieków w Bogu, który wszystko stworzył. (Dzięki niej) Księstwa i Moce na niebiosach poznają przez Kościół wieloraką mądrość Bożą według odwiecznego przeznaczenia, które (Bóg) wypełnił w Chrystusie Jezusie, Panu naszym. W Nim przez wiarę mamy ufność i śmiały przystęp (do Boga).   
Z tej to przyczyny zginam kolana przed Ojcem Pana naszego Jezusa Chrystusa, od którego bierze swe imię wszelkie ojcostwo na niebie i na ziemi, aby dał wam według bogactw chwały swojej, a za sprawą Ducha Jego wzmocnić się potężnie w wewnętrznego człowieka tak, aby przez wiarę Chrystus zamieszkał w sercach waszych. A wy, umocnieni i ugruntowani w miłości, abyście wraz ze wszystkimi świętymi pojąć mogli, jak ona jest rozległa i daleka, wzniosła i głęboka, abyście też mogli poznać, jak miłość Chrystusa przewyższa wszelką wiedzę, i (w ten sposób) byli napełnieni całą pełnością Bożą.[^1382]   


### Graduał  
*Ps 24:8-9*   
Pan jest dobry i prawy: dlatego o drodze poucza grzeszników.   
V. W sprawiedliwości rządzi pokornymi, pokornych naucza swej drogi. Alleluja, alleluja.   
*Mt 11:29*   
Weźmijcie jarzmo moje na siebie i uczcie się ode mnie, żem jest cichy i pokornego serca, a znajdziecie odpocznienie dla dusz waszych. Alleluja.[^1383]   


### Traktus  
*Ps 102:8-10*   
Pan jest miłosierny i łaskawy, do gniewu nieskory i bardzo łagodny.   
V. Nie spiera się bez końca ani nie płonie gniewem na wieki.   
V. Nie postępuje z nami według naszych grzechów ani nie odpłaca nam według naszych win.[^1384]   


### Alleluja Wielkanocne  
*Mt 11:29; 11:28*   
Weźmijcie jarzmo moje na siebie i uczcie się ode mnie, żem jest cichy i pokornego serca, a znajdziecie odpocznienie dla dusz waszych. Alleluja.   
V. Pójdźcie do mnie wszyscy, którzy pracujecie i uginacie się pod ciężarem, a ja was pokrzepię. Alleluja.[^1385]   


### Ewangelia  
Ciąg dalszy ☩ Ewangelii świętej według Jana.   
*J 19:11-37*   
Onego czasu: Żydzi (ponieważ był to dzień Przygotowania), aby przez szabat ciała nie zostały na krzyżu (albowiem on dzień szabatu był uroczysty), prosili Piłata, aby im połamano nogi i zdjęto ich. Przyszli przeto żołnierze i połamali nogi pierwszemu i drugiemu, którzy z Nim byli ukrzyżowani. A skoro podeszli do Jezusa i zobaczyli, już umarł, nie łamali nóg Jego, ale jeden z żołnierzy włócznią otworzył bok Jego, a natychmiast wypłynęła krew i woda.   
A ten, który widział, dał świadectwo i prawdziwe jest świadectwo jego. I wie on, że prawdę mówi, abyście i wy uwierzyli. Stało się to bowiem, aby się wypełniło Pismo: «Kości Jego łamać nie będziecie». A na innym miejscu mówi Pismo: «Zobaczą, kogo przebodli».[^1386]   


### Antyfona na Ofiarowanie  
*Ps 68:21*   
Urąganiem złamane me serce i sił mi zabrakło: Na współczującego czekałem, ale go nie było, i na pocieszających, lecz ich nie znalazłem.[^1387]   


### Antyfona na Ofiarowanie (Okres Wielkanocny)  
*Ps 39:7-9*   
Całopalenia i żertwy za grzech nie żądałeś; wtedy ja rzekłem: Oto przychodzę: w zwoju księgi o mnie napisano: Wolę Twą czynić, mój Boże, jest moją radością, a Prawo Twoje mieszka w sercu moim. Alleluja.[^1388]   


### Sekreta  
Wejrzyj, prosimy Cię, Panie, na niewymowną miłość Serca umiłowanego Syna Twojego i spraw, aby ofiara nasza była miłą dla Ciebie daniną i zadośćuczynieniem za nasze grzechy.   
Przez tegoż Pana.[^1389]   


### Prefacja  
*Prefacja o Najświętszym Sercu Jezusowym*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Z Twojej woli Jednorodzony Syn Twój wiszący na krzyżu został przebity włócznią żołnierza, aby otwarte Serce, skarbiec Bożej hojności, zlewało na nas strumienie zmiłowania i łaski, aby to Serce, które nigdy nie przestało płonąć miłością ku nam, było odpocznieniem dla pobożnych, a dla pokutujących otwartą bramą ucieczki i zbawienia.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1390]   


### Antyfona na Komunię  
*J 19:34*   
Jeden z żołnierzy włócznią otworzył bok Jego, a natychmiast wypłynęła krew i woda.[^1391]   


### Antyfona na Komunię (Okres Wielkanocny)  
*J 7:37*   
Jeśli kto pragnie, niech do mnie przyjdzie, a pije. Alleluja, alleluja.[^1392]   


### Pokomunia  
Panie Jezu, niech Twoje święte tajemnice obudzą w nas Boży zapał, abyśmy skosztowawszy słodyczy najmilszego Serca Twojego nauczyli się gardzić rzeczami doczesnymi i miłować wieczne:   
Który żyjesz.[^1393]   
■


## 3 Niedziela po Zesłaniu Ducha Świętego   
*2 klasy*   
*Szaty zielone*   
Dwie potęgi zabiegają o duszę człowieka: szatan, który chce ją zgubić (lekcja) i Chrystus, Dobry Pasterz, który nieustannie się o nią troszczy (ewangelia). Przypowieść ewangeliczna odsłania nam wzruszającą tajemnicę miłosierdzia Bożego. Bóg cieszy się z każdego nawrócenia. Dlatego we wszystkich pokusach z ufnością zwracamy się do Niego (antyfony na wejście i na ofiarowanie, graduał). W każdej Komunii świętej Chrystus na nowo nas odnajduje i zwraca ku Bogu.   


### Introit  
*Ps 24:16; 24:18*   
Wejrzyj na mnie Panie i zlituj się nade mną, bo sam jestem i biedny. Zobacz moją nędzę i utrudzenie, i odpuść wszystkie me grzechy.   
*Ps 24:1-2*   
Do Ciebie, Panie, wznoszę serce moje, Boże, mój, Tobie ufam, nie zawstydzę się.   
Chwała Ojcu.   
Wejrzyj na mnie Panie i zlituj się nade mną, bo sam jestem i biedny. Zobacz moją nędzę i utrudzenie, i odpuść wszystkie me grzechy.[^1394]   


### Kolekta  
Obrońco ufających w Tobie, Boże, bez którego nic mocnym, nic świętym nie jest, pomnóż nad nami miłosierdzie Twoje, abyśmy Ciebie za rządcę i przewodnika mając tak przeszli przez dobra doczesne, byśmy wiecznych nie utracili.   
Przez Pana.[^1395]   


### Lekcja  
Czytanie z Listu świętego Piotra Apostoła.   
*1 P 5:6-11*   
Najmilsi: Uniżajcie się pod możną ręką Bożą, aby Was wywyższył w czasie nawiedzenia, składając nań wszelką troskę waszą, bo On ma pieczę o was. Bądźcie wstrzemięźliwi i czuwajcie, bo wróg wasz, szatan, krąży jako lew ryczący, szukając, kogo by pożarł. Opierajcie mu się umocnieni w wierze, wiedząc, że to samo utrapienie spotyka braci waszych na świecie. A Bóg wszelkiej łaski, który wezwał nas do wiecznej chwały swojej w Chrystusie Jezusie, po niewielkim utrapieniu udoskonali, utwierdzi i ugruntuje nas. Jemu chwała i panowanie na wieki wieków. Amen.[^1396]   


### Graduał  
*Ps 54:23; 54:17; 54:19*   
Porucz swą troskę Panu, On sam o tobie mieć będzie pieczę.   
V. Kiedy wołałem do Pana, On wysłuchał mą skargę przeciw gnębicielom moim. Alleluja, alleluja.   
*Ps 7:12*   
Bóg jest sędzią sprawiedliwym, mocnym a cierpliwym. Czyż gniewu swego nie wymierza na każdy dzień. Alleluja.[^1397]   


### Ewangelia  
Ciąg dalszy ☩ Ewangelii świętej według Łukasza.   
*Łk 15:1-10*   
Onego czasu: Zbliżali się do Jezusa celnicy i grzesznicy, aby Go słuchać. A faryzeusze i uczeni szemrali mówiąc: «Że też ten przyjmuje grzeszników i jada z nimi». Powiedział im tedy taką przypowieść, mówiąc:   
«Czy jest między wami, kto mając sto owiec, gdyby stracił jedną z nich, czyż nie pozostawi dziewięćdziesięciu dziewięciu na pustyni i nie pójdzie za ową, która zginęła, dopóki jej nie znajdzie? A gdy ją znajdzie, wkłada na ramiona swoje, radując się. I przyszedłszy do domu zwołuje przyjaciół i sąsiadów, mówiąc im: Radujcie się ze mną, bom znalazł owcę moją, która była zginęła. Powiadam wam, że taka będzie w niebiesiech radość z jednego grzesznika czyniącego pokutę, jak z dziewięćdziesięciu dziewięciu sprawiedliwych, którzy pokuty nie potrzebują. Albo któraż niewiasta, mająca dziesięć drachm, gdyby straciła drachmę jedną, czyż nie zapala świecy, nie umiata domu i nie szuka starannie, dopóki nie znajdzie? A gdy znajdzie, zwołuje przyjaciółki i sąsiadki mówiąc: Radujcie się ze mną bom znalazła drachmę, którąm straciła. Tak, powiadam wam, radość będzie wśród Aniołów Bożych nad jednym grzesznikiem pokutę czyniącym».[^1398]   


### Antyfona na Ofiarowanie  
*Ps 9:11-12 9:13*   
Tobie ufać winni wyznawcy Twego Imienia, bo nie opuszczasz Panie szukających Ciebie. Śpiewajcie psalm Panu, który mieszka na Syjonie, gdyż nie zapomniał wołania ubogich.[^1399]   


### Sekreta  
Wejrzyj Panie na błagania i ofiary Kościoła Twego, nieustannie je uświęcając użycz ich jako pokarmu dla zbawienia wiernych.   
Przez Pana.[^1400]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1401]   


### Antyfona na Komunię  
*Łk 15:10*   
Powiadam wam, iż radość panuje wśród Aniołów Bożych nawet z jednego grzesznika czyniącego pokutę.[^1402]   


### Pokomunia  
Niechaj nas ożywi spożycie Tych darów świętych, i oczyszczonych niechaj nas przygotuje do otrzymania zmiłowania wiecznego.   
Przez Pana.[^1403]   


### Objaśnienia Ewangelii  

\(1\) «Przybliżali się do Jezusa celnicy i grzesznicy,» otaczali Go też
ustawicznie faryzeusze; tamci atoli, żeby Go słuchać i z nauki Jego
korzystać, ci żeby Go śledzić, krytykować i wynajdywać przyczyny
oskarżenia; tamci przychodzą z dobrą wolą, faryzeusze z zaciętością
i uprzedzeniami. Grzesznicy i celnicy, póki trwają w swych grzechach,
oczywiście nie są lepsi od faryzeuszów. Co P. Jezus sądzi o takich
zatwardziałych celnikach i grzesznikach, nie trudno poznać z tego,
że celników stawia na równi z najgorszymi ludźmi, mówiąc: «jeśliby
Kościoła nie usłuchał, niech ci będzie jako poganin i celnik», a i Paweł
św. nakazuje: «jeśli ten który jest bratem» tj. chrześcijaninem «się
mianuje jest porubnikiem albo łakomym, albo służącym bałwanom, albo
złorzeczącym, albo pijanicą, albo drapieżcą, żebyście z takowym ani
jedli», tzn. żadnych bliskich i poufałych stosunków z nim nie
utrzymywali. O faryzeuszach zaś, tj. obłudnikach, którzy grzeszą, może
więcej i częściej, niż jawnogrzesznicy, ale grzechy swoje ukrywają,
żeby uchodzić przed ludźmi za dobrych. P. Jezus tylko ostrzega:
«strzeżcie się kwasu faryzeuszów,» a nadto: «cokolwiek wam rozkażą,
zachowywajcie i czyńcie, ale wedle uczynków ich nie czyńcie.» Dopiero
dobra wola, która sprawia, że się przybliżamy do Pana Jezusa, aby Go
słuchać, przemienia i celników i grzeszników i faryzeuszów w sługi Boże;
bo wówczas P. Jezus, «sprawuje w nas i chcieć i wykonać, wedle dobrej
woli» i czyni z niesprawiedliwych sprawiedliwych.

\(2\) Pomiędzy chrześcijanami dzisiejszych czasów, jak w wielu innych
rzeczach, tak też pod względem obchodzenia się z jawnogrzesznikami mało
się uważa na naukę i przykłady Pana naszego. Celnikami naszych czasów są
ci, których Paweł św. nazywa «drapieżcami». Strzegą się oni jedynie
kryminału, a zresztą nie dbają ani o sumienie ani o uczciwość, jeśli
tylko mogą przyczynić sobie dochodu i grosza; jak np. szulerzy, siebie
i drugich zgrywający w karty, spekulanci, wyzyskujący bez pracy
łatwowierność i niedoświadczenie ludzkie, i robią przez to grube
a nierzetelne interesa na giełdach, na zakładaniu i popieraniu
nieuczciwych banków, pieniacze wygrywający procesy za pomocą kłamstwa,
wykrętów adwokackich albo i przekupstwa. Tacy ludzie bogaci
a nierzetelni, o których nierzetelności wszyscy wiedzą, zażywają
wziętości nieraz więcej, niż najzacniejsi obywatele. Gdy społeczeństwo
było zdrowe, a nie zarażone bałwochwalstwem dla złotego cielca, toby
tych nowoczesnych celników umiało trzymać na uboczu i nie bratałoby się
z nimi, jak to teraz wielu czyni, żeby po sposobności mieć jakikolwiek
udział w ich nieuczciwych zyskach. Podobnie dzieje się
z jawnogrzesznikami. Niejeden, choć ma żonę i dzieci utrzymuje znane
wszystkim stosunki zakazane a chodzi z podniesionym czołem, – a ludzie
skądinąd najczcigodniejsi nie śmią, tak jak powinni, zamknąć przed nim
drzwi domu swego; zapanowała zupełna bezkarność, a zepsucie i rozpasanie
tem śmielej i coraz więcej się szerzy. Bezbożnym i niedowiarkom,
zajmującym jakiekolwiek stanowisko, pozwala się głosić płytkie wywody
i stroić płaskie żarty i śmieszki z rzeczy najświętszych
i najpoważniejszych, a potem dziwią się ludzie, że ubywa wiary
i zdrowego rozsądku wśród młodzieży i ludu. Z tem wszystkiem powołują
się jeszcze ludzie na dzisiejszą ewangeliję, że przecież sam P. Jezus
przyjmował grzeszników i celników i nimi do jednego zasiadał stołu.
Prawda, czynił to P. Jezus z nawracającymi się, ale nie z zatwardziałymi
i z grzechów swoich chełpiącymi się grzesznikami. To nie byłoby
miłosierdziem i pobłażaniem, ale schlebianiem złemu, brakiem charakteru
i odwagi własnych przekonań. Wszak z rodzaju jawnogrzeszników i celników
byli owi, których P. Jezus biczem wyganiał z świątyni Pańskiej. P. Jezus
umiał połączyć pokorę serca, uprzejmość i serdeczną życzliwość dla
wszystkich z nieugiętym hartem duszy i z niezłomną odwagą; nam
dzisiejszym uczniom i naśladowcom Jego brak najczęściej owej pokory
serca, a jeszcze więcej brak nam hartu duszy i odwagi w wyznawaniu
prawdy Bożej.

\(3\) Jeżeli o kim, to o P. Jezusie jest prawdą, że «z obfitości serca
usta mówią», tzn. że więcej, wiele więcej jest w Najsł. Sercu Pana
naszego, niż usta Jego wyrazić i rozumy nasze pojąć są zdolne.
Z dzisiejszej Ewangelii usiłujemy poznać usposobienie tego Najsł. Serca.
Faryzeusze w zarozumiałości swojej mniemali, że z takimi celnikami
i jawnogrzesznikami nie warto mówić, bo tak są zepsuci, że już nic ich
nie nawróci, a nawet nie godzi się mówić z nimi bez kompromitowania
siebie i swojej dobrej opinii. Zdawało im się, że takich należy jedynie
gromić i łajać. Nie tak P. Jezus; już w starym Zakonie mówi Bóg przez
proroka: «Żyję Ja, mówi Pan Bóg; nie chcę śmierci niezbożnego, ale żeby
się nawrócił niezbożny od drogi swej, a żył». A w nowym zakonie tak się
okazuje łaskawym na grzeszników, że naraża się u faryzeuszów na zarzut:
«ten przyjmuje grzeszniki i jada z nimi.» Niejeden z tych, o których
wspomina dzisiejsza Ewangelia, nabrał otuchy widząc jak P. Jezus i dla
najbiedniejszych i najwstrętniejszych, jakimi byli trędowaci, zawsze
jest przystępny, i uczynny; inni słyszeli, jak się obszedł z grzesznicą
Magdaleną i budziła się w nich nadzieja, że i oni przy pomocy Jego
wybrną z grzechów, które ich niepokoiły i wstydem napełniały. Przyjmuje
ich Pan Jezus nie łajaniem lub wytykaniem im w oczy grzechów, nie przez
upokarzania i drażnienie ich miłości własnej, lecz usiłuje ich przywieść
do poznania samych siebie. P. Jezus grzeszników pragnących się nawrócić
przyjmuje tak jakby oni Jemu, a nie On im łaskę wyświadczał; bo
i rzeczywiście nie było jeszcze i nie będzie grzesznika, któryby tak
gorąco pragnął odpuszczenia grzechów, jak On mu życzy tego z całego
serca; On – bo lepiej niż ktokolwiek zna całą ohydę grzechu i całą
grozę wiecznego potępienia; On też więcej miłuje i rozumniej miłuje
każdego z nas, niż my pojąć nawet zdołamy. Dlatego Pan Jezus postępuje
tak jak ten pasterz w przypowieści, który nie pędzi owieczki
odnalezionej przed sobą, nie prowadzi jej na powrozie ze sobą,
ale bierze ją, jak matka dziecko, na ramiona i odnosi do owczarni
swojej. Gdyby niejeden grzesznik zrozumiał, jak «słodki jest Pan»
i jak słodkie z Nim po szczerem nawróceniu przestawanie, to prędko
porzuciłby grzechy swoje, które obiecują słodycz i zadowolenie, a dają
jeno gorycz i rozczarowanie a nawróciwszy się wychwalałby, wielbił całem
sercem pokochałby Pana naszego, który jest błogosławiony na wieki!

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 4 Niedziela po Zesłaniu Ducha Świętego   
*2 klasy*   
*Szaty zielone*   
Wśród walk i utrapień doczesnego życia przynależność do Kościoła katolickiego jest ostoją naszej ufności. Św. Paweł poucza, że cierpienie jest związane z doczesnością. Człowiek, a z nim całe stworzenie, oczekuje rozciągnięcia owoców Odkupienia na ciało człowieka i na przyrodę (lekcja). Doświadczenia spotykają również Kościół — łódź Piotrową, w której odbywamy naszą doczesną pielgrzymkę (ewangelia). Modlimy się o pokój potrzebny Kościołowi w pełnieniu jego misji (kolekta).   


### Introit  
*Ps 26:1; 26:2*   
Pan światłością i zbawieniem moim, kogóż mam się lękać? Obrońcą życia mojego Pan, przed kim będę drżał? Wrogowie moi i nieprzyjaciele chwieją się i padają.   
*Ps 26:3*   
Chociażby stanął naprzeciw mnie obóz, serce me bać się nie będzie.   
Chwała Ojcu.   
Pan światłością i zbawieniem moim, kogóż mam się lękać? Obrońcą życia mojego Pan, przed kim będę drżał? Wrogowie moi i nieprzyjaciele chwieją się i padają.[^1404]   


### Kolekta  
Spraw, prosimy Cię Panie, niech pod Twoimi rządami dzieje świata toczą się w pokoju, a Twój Kościół niech Ci służy w niezamąconej radości.   
Przez Pana.[^1405]   


### Lekcja  
Czytanie z Listu świętego Pawła Apostoła do Rzymian.   
*Rz 8:18-23*   
*Od chwili dokonania odkupienia ludzkość i cały świat materialny oczekuje powszechnego zmartwychwstania. Wtedy dopiero objawi się w pełni moc Odkupienia.*   
Bracia: Sądzę, że utrapień czasu niniejszego ani porównać nie można z przyszłą chwałą, która się w nas objawi. Stworzenie bowiem z upragnieniem wyczekuje objawienia synów Bożych. Stworzenie bowiem poddane było znikomości nie ze swej woli, lecz dla tego, który je znikomości poddał w nadziei, że i samo stworzenie będzie wyzwolenie z niewoli skażenia na wolność chwały synów Bożych. Bo wiemy, że całe stworzenie wzdycha i aż dotychczas rodzi wśród boleści. A nie tylko ono, ale i my sami, którzy mamy pierwiastki ducha, i my także we wnętrzu naszym wzdychamy, wyczekując przybrania za synów Bożych, odkupienia ciała naszego: w Chrystusie Jezusie, Panu naszym.[^1406]   


### Graduał  
*Ps 78:9; 78:10*   
O Panie, przebacz nam grzechy, aby nie drwili z nas poganie: «Gdzie jest ich Bóg?»   
V. Wspomóż nas, Boże, nasz Zbawicielu i dla chwały imienia Twego wybaw nas, Panie. Alleluja, alleluja.   
*Ps 9:5; 9:10*   
Boże, który siedzisz na tronie i sądzisz sprawiedliwie, bądź ucieczką strapionych w czasach niedoli. Alleluja.[^1407]   


### Ewangelia  
Ciąg dalszy ☩ Ewangelii świętej według Łukasza.   
*Łk 5:1-11*   
*Od zesłania Ducha Świętego spełnia się zapowiedź Chrystusa o łowieniu ludzi. Następcy Piotra i Apostołów, choć sami grzeszni i nieudolni, w imię Boże zarzucają sieci i zdobywają dla Kościoła nowych wyznawców.*   
Onego czasu: Gdy cisnęły się rzesze do Jezusa, aby słuchać słowa Bożego, On stał nad jeziorem Genezaret. I ujrzał dwie łodzie stojące przy jeziorze, rybacy wyszli bowiem i płukali sieci. A wszedłszy do jednej łodzi, która była Szymona, prosił go, aby odjechał nieco od lądu. I siedząc, nauczał rzesze z łodzi.   
A gdy przestał mówić, rzekł do Szymona: «Wyjedź na głębię i zapuśćcie sieci wasze na połów». A odpowiadając Szymon rzekł Mu: «Nauczycielu, całą noc pracując niceśmy nie złowili, wszakże na słowo Twoje zarzucę sieć». A gdy to uczynili, zagarnęli ryb mnóstwo wielkie, tak że się sieć rwała. I skinęli na towarzyszów co byli w innej łodzi, aby przybyli i pomogli im. I przyszli, i napełnili obie łodzie, tak że się prawie zanurzały. Widząc to Szymon Piotr padł do kolan Jezusowych mówiąc: «Wynijdź ode mnie, Panie, bom jest człowiek grzeszny». Na taki bowiem połów ryb, jakiego dokonali, zdumienie ogarnęło jego i wszystkich co z nim byli. Także i Jakuba i Jana, synów Zebedeuszowych, którzy byli towarzyszami Szymona. I rzekł Jezus do Szymona: «Nie lękaj się. Odtąd już ludzi łowić będziesz». A wyciągnąwszy łodzie na ląd i opuściwszy wszystko, poszli za Nim.[^1408]   


### Antyfona na Ofiarowanie  
*Ps 12:4-5*   
Oświeć me oczy, bym nie zasnął w śmierci, by wróg mój nie mówił: Ja go zwyciężyłem.[^1409]   


### Sekreta  
Przyjmij Panie nasze ofiary i daj się nimi przejednać i zwróć łaskawie ku sobie nawet oporną naszą wolę.   
Przez Pana.[^1410]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1411]   


### Antyfona na Komunię  
*Ps 17:3*   
Pan opoką i ucieczką moją, On moim wybawicielem, Bóg, mój wspomożyciel.[^1412]   


### Pokomunia  
Prosimy Cię, Panie, niech tajemnice, któreśmy przyjęli oczyszczą nas i chronią swoim działaniem.   
Przez Pana.[^1413]   


### Objaśnienia Ewangelii  

\(1\) Tłumy nad jeziorem cisnęły się do P. Jezusa. Każdy radby stanąć
jak najbliżej, żeby lepiej słyszeć i widzieć: pchają się także pomiędzy
sobą i tak napierają na Pana, że ani swobodnie przemawiać nie może.
Niesforność tłumów byłaby każdego człowieka, nie umiejącego panować
nad sobą, rozdrażniła i wywołała z ust jego krzyk i cały potok łajania.
Ne tak P. Jezus. On zawsze pełen miłości, więc nie łaje, nie
niecierpliwi się, ale z wszelką swobodą myśli szuka sposobu,
żeby dogodzić pragnieniu rzeszy. Oto wstępuje do łodzi Piotrowej, odbija
od brzegu, tak że wąski pas wody przedziela Go od tłumu, i poczyna
nauczać. Jakże my w drobnych i nieuniknionych przykrościach życia mało
okazujemy cierpliwości, a mniej jeszcze miłości; o lada co się obrażamy
i gniewem wybuchamy. Dlaczego tak? Bo nie mamy miłości, bo nie dbamy
o to, czy innym z nami dobrze albo źle, byle nam z nimi było dobrze.

\(2\) Mógł P. Jezus rozkazać, ale woli prosić Piotra św., «aby maluczko
odjechał od ziemi.» Przykazania Boże obowiązują pod grzechem; w rzeczach
ważnych pod grzechem śmiertelnym, w rzeczach mniejszej wagi
pod powszednim. Jednak przykazania nie wyczerpują całej woli P. Boga
względem nas. Prócz przykazań Bożych są jeszcze rady ewangeliczne:
ubóstwo, czystość i posłuszeństwo; są i dobre uczynki: modlitwa,
jałmużna i post; są uczynki miłosierdzia co do duszy i co do ciała; są
wreszcie tysiączne sposoby i okazje, żeby wysługiwać się P. Bogu. W tem
życiu każdy pnie się coraz wyżej i wyżej, a przecież cokolwiek człowiek
zdobędzie w tem życiu, to też wraz z życiem przez śmierć utraci; lecz
o tem, żeby w przyszłym życiu zdobyć sobie lepsze miejsce, żeby tam
gromadzić sobie skarby, których ani mól nie pogryzie, ani złodziej nie
ukradnie, o tem ledwie kto myśli, a tem mniej o to się stara. Większa
część ludzi, nawet szczerze wierzących, przestaje na małodusznem
życzeniu: byłem dostał się na ostatnie miejsce do nieba, to już więcej
nie żądam. Taka małoduszność nie podoba się Bogu, choć nie jest
zabroniona pod grzechem. Pragnie On, żebyśmy wysokie miejsca w niebie
zajmowali, bo Męka Syna Jego wysłużyła nam nader obfitą pomoc. Jeśli
więc z tego skarbu nie chce nam się hojnie czerpać, – czyż Go to nie ma
zasmucić?

\(3\) Prosi P. Jezus. Gdyby ci kiedy w życiu się zdarzyło, żeby jaki
wielki Święty, wsławiony cudami, albo Ojciec św., albo tylko cesarz przy
jakiej sposobności poprosił się o szklankę wody, lub o inną przysługę,
to nie tylko byś chętnie i ochoczo mu ją oddał, ale cieszyłbyś się
i chełpił przed krewnymi i przyjaciółmi, że takie szczęście i zaszczyt
cię spotkał; miałbyś pewne prawo spodziewać się, że nie pójdzie
w zapomnienie przysługa twoja i że przy sposobności, w razie potrzeby,
dobrze ci się opłaci. A cóż dopiero, gdy cię prosi Pan Jezus, On,
który obiecał, że «ktobykolwiek» uczniom Jego «dał kubek zimnej wody
w Imię moje, iżeście Chrystusowi, zaprawdę powiadam wam, nie utraci swej
zapłaty.» On wierny jest w obietnicach Swoich, wierną też i niezawodną
ma pamięć, a hojny jest nad wszystkich. On jeżeli prosi, to nie dlatego,
żeby potrzebował naszej pomocy, ale dlatego, żeby nam okazać uprzejmość
i łaskę swoją i by mógł dać nam stokrotną zapłatę. Niegdyś P. Jezus
siadł zmęczony i zgłodniały przy studni Jakubowej. Uczniowie poszli
do pobliskiego miasteczka, żeby przynieść żywności. Do studni tymczasem
przybyła Samarytanka po wodę. P. Jezus spragniony prosi jej: «daj mi
pić.» Niewiasta wymawia się od oddania Mu tej przysługo o wtenczas jej
Pan Jezus powiedział te pamiętne słowa: «Byś wiedziała dar Boży i kto
jest coć mówi: daj mi pić.» Obyś i ty znał P. Jezusa, a poznawszy Go
obyś Go pokochał, tobyś też zrozumiał, że kiedy P. Jezus od ciebie
czegoś pragnie lub o cos prosi, to jest to prawdziwym darem Bożym,
wielką łaską i zaszczytem dla ciebie. Cokolwiek dał lub uczynił
P. Jezusowi na prośbę Jego, gdybyś nawet na prośbę Jego oddał Mu życie
i mienie, a choćby i jedyne najukochańsze dziecko swoje, tem nie
zubożejesz, bo P. Bóg nie pozwoli się zwyciężyć hojnością., ale wyraźnie
mówi: «Dawajcie a będzie wam dano: miarę dobrą i natłoczoną
i potrzęsioną i pływającą dadzą na łono wasze.» Święty Piotr uczynił,
o co prosił P. Jezus i nie wymawiał się, że całonocną pracą jest
wyczerpany, i że z doświadczenia wie, że o tej porze dnia ryba nie
pójdzie do sieci. Wie on i czuje to doskonale, «wszakże», powiada,
«na słowo Twe zapuszczę sieć.» I wziął nagrodę i ziemską, zdumiewający
połów ryb, i nadziemską, powołanie na połów ludzi. Gdyby był odmówił
prośbie P. Jezusa, nie byłby popełnił grzechu, boć w nieczem nie byłby
był przekroczył przykazania Bożego. Ale któż potrafi powiedzieć, jakieby
były skutki z tej jego obmowy? Nieraz i ciebie P. Jezus nie obowiązuje,
ale prosi niejako: zacznij częściej chodzić do spowiedzi, nie wstępuj
do tego domu, do tego szynku, wstrzymaj się od trunku, loterji, odmów
sobie tej przyjemności, a pieniądze któreś miał na nią wydać, obróć
na taki a taki dobry uczynek itp. Ty jednak jesteś głuchy na to
wszystko: możeś tem jeszcze nie zgrzeszył, tylko skąpym okazałeś się dla
P. Boga i nieużytym. Kto potrafi odgadnąć, jakie będą skutki
twojego względem P. Boga skąpstwa?

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 5 Niedziela po Zesłaniu Ducha Świętego   
*2 klasy*   
*Szaty zielone*   
Cechą charakterystyczną Nowego Testamentu jest przykazanie miłości. Warunkiem zjednoczenia się z Chrystusem jest miłość Boga nade wszystko (kolekta) oraz miłość bliźniego. Musimy nią objąć także naszych winowajców (lekcja, ewangelia). Brak szczerej miłości bliźniego zamyka dostęp do ołtarza, do Komunii św. i do społeczności świętych w niebie.   
We Mszy uroczystej duchowieństwo wymienia uścisk zwany pocałunkiem pokoju. Ceremonia ta stale przypomina związek miłości Boga i bliźniego.   


### Introit  
*Ps 26:7; 62:9*   
Usłysz, Panie, głos mój, którym wołam. Tyś mą pomocą, nie odrzucaj mnie i nie opuszczaj mnie, ani mną nie gardź, Boże, mój wybawco.   
*Ps 26:1*   
Pan światłością i zbawieniem moim, kogóż mam się lękać?   
Chwała Ojcu.   
Usłysz, Panie, głos mój, którym wołam. Tyś mą pomocą, nie odrzucaj mnie i nie opuszczaj mnie, ani mną nie gardź, Boże, mój wybawco.[^1414]   


### Kolekta  
Boże, Tyś miłującym Ciebie zgotował niewidzialne dobra; wlej w nasze serca gorącą miłość ku Tobie, abyśmy miłując Cię we wszystkim i ponad wszystko, dostąpili obietnic, które przewyższają wszelkie pragnienia.   
Przez Pana.[^1415]   


### Lekcja  
Czytanie z Listu świętego Piotra Apostoła.   
*1 P 3:8-15*   
Najmilsi: Bądźcie wszyscy jednomyślni w modlitwie, współczujący, braci miłujący, miłosierni, skromni, pokorni, nie oddając złem za zło, ani złorzeczeniem za złorzeczenie, lecz przeciwnie, błogosławcie, gdyż na to wezwani jesteście, byście błogosławieństwo w dziedzictwie otrzymali. Albowiem, kto chce miłować żywot i oglądać dni szczęśliwe, niech pohamuje język swój od złego, a usta jego niech nie mówią zdrady. Niech stroni od złego, a niech czyni dobro, niech szuka pokoju i niech za nim zdąża. Gdyż oczy Pańskie nad sprawiedliwymi, a uszy Jego ku prośbom ich. Lecz oblicze Pańskie przeciw dopuszczającym się zła. I któż wam zaszkodzi, jeśli gorliwie dobrze czynić będziecie? Ale jeśli nawet i cierpicie dla sprawiedliwości, błogosławieni jesteście. A gróźb ich nie lękajcie się, ani nie poddawajcie się trwodze. Lecz Pana Chrystusa święćcie w sercach waszych.[^1416]   


### Graduał  
*Ps 83:10; 83:9*   
Spojrzyj obrońco nasz, Boże i wejrzyj na sługi Twoje.   
V. Panie, Boże Zastępów, wysłuchaj prośby sług Swoich. Alleluja, alleluja.   
*Ps 20:1*   
Król się weseli z potęgi Twej, Panie, i z pomocy Twojej tak bardzo się cieszy. Alleluja.[^1417]   


### Ewangelia  
Ciąg dalszy ☩ Ewangelii świętej według Mateusza.   
*Mt 5:20-24*   
Onego czasu: Rzekł Jezus uczniom swoim: «Jeśli nie będzie obfitowała uczciwość wasza więcej niż uczonych w Zakonie i faryzeuszów, nie wnijdziecie do Królestwa Niebieskiego. Słyszeliście, że powiedziane było starym: Nie zabijaj, a kto by zabił, będzie winien sądu. A ja powiadam wam, że każdy, który się gniewa na brata swego, będzie winien sądu. A kto by rzekł bratu swemu „raka”, będzie winien Rady, a kto by rzekł „głupcze”, będzie winien ognia piekielnego. Jeśli tedy poniesiesz dar swój do ołtarza, a tam wspomnisz, że brat twój ma coś przeciwko tobie, zostawże tam dar twój przed ołtarzem, a idź pojednać się pierwej z bratem twoim. A potem przyjdziesz i złożysz dar twój».[^1418]   


### Antyfona na Ofiarowanie  
*Ps 15:7; 15:8*   
Błogosławię Pana, który dał mi rozum; zawsze stawiam Pana przed mymi oczyma, gdyż stoi przy mej prawicy, abym się nie zachwiał.[^1419]   


### Sekreta  
Daj się przebłagać Panie naszymi modłami i łaskawie przyjmij te ofiary sług i służebnic Twoich, a co każdy złożył na chwałę imienia Twego niechaj wszystkim posłuży ku zbawieniu.   
Przez Pana.[^1420]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1421]   


### Antyfona na Komunię  
*Ps 26:4*   
O jedno proszę Pana, tego poszukuję, bym w domu Pańskim przebywał po wszystkie dni mego życia.[^1422]   


### Pokomunia  
Nasyciwszy nas Panie, darem niebieskim, oczyść nas z ukrytych grzechów i wybaw od zasadzek nieprzyjacielskich.   
Przez Pana.[^1423]   


### Objaśnienia Ewangelii  

\(1\) «Jeśli nie będzie obfitowała sprawiedliwość wasza więcej niż
Doktorów zakonnych i faryzeuszów, nie wnijdziecie do Królestwa
niebieskiego.» A przecież ci doktorowie i faryzeusze wiele odmawiali
pacierzy, wielkie dawali jałmużny, twardo pościli, wiary swojej się nie
wstydzili, ale mocno przy niej stali i w niejednem jeszcze mogli innym
służyć za przykład. Mimo to mówi P. Jezus bardzo stanowczo, że to
wszystko bynajmniej nie wystarcza, żeby zdobyć sobie niebo. Nie gani im
P. Jezus dobrych uczynków, ale cóż im gani? Przede wszystkiem to,
że cokolwiek dobrego czynili, to nie dla P. Boga, ale dla próżnej chwały
ludzkiej, żeby przed ludźmi uchodzić za dobrych. Poczucia obowiązku było
u nich bardzo mało, ale we wszystkiem powodowali się względem ludzkim,
tj. oglądaniem się na to, co ludzie o nich powiedzą i pomyślą.
Na zewnątrz było u nich wszystko w najlepszym porządku; wewnątrz zaś,
dokąd oko ludzkie nie sięga, było pełne namiętności i żądz najgorszych
i dlatego przyrównywa ich P. Jezus do grobów pobielanych. Tak np. są oni
ślą P. Jezusa wobec ludzi dobrze usposobieni, zapraszają Go do stołu,
pochlebiają Mu, że naucza prawdy itp. a w rzeczy samej myślą jedynie
o tem, jakby pochwycić Go w słowie i zaszkodzić Mu. Na zewnątrz udają
miłośników narodu i ojczyzny, ale gdy im tego potrzeba, świadczą wobec
Piłata: «Nie mamy króla, jeno cesarza.» Publicznie sowite dają jałmużny,
a potajemnie zdzierają kogo mogą. Krótko mówiąc, faryzeusze dbali
jedynie o zewnętrzne zachowanie przykazań i o formy, ale ducha Bożego
w sobie nie mieli. Nie rozumieli, że P. Bóg przede wszystkiem żąda
miłości i mówi: «Daj mi, synu mój, serce twoje.» Więc «modlą się usty,
ale serce ich jest dalekie od Pana.» Okazują ludziom uprzejmość,
ale miłości dla nich, ani życzliwości nie mają; dają jałmużny, ale są
bez litości; ćwiczą się w różnych uczynkach zakonu Mojżeszowego i mowy
ich są poprawne, ale nie dbają o sprawiedliwość. Ty czyś lepszy
od faryzeuszów? Co u ciebie przeważa: wzgląd ludzki i poczucie
przyzwoitości, czy też wzgląd na Boga i sumienie i poczucie obowiązku.
Modlitwy twe czy są szczere, czy też odmawiane tylko wargami bez myśli
i serca? Uprzejmość i serdeczność twoja czy jest wyrazem miłości
i życzliwości, czy czczą tylko formą? Jałmużny czy dajesz z litości,
a zarazem z litością, czy też dla oka ludzkiego, żeby nie uchodzić
za skąpca, lub żeby pozbyć się natręta? Twoje poczucie prawości
i sprawiedliwości czy nie ogranicza się na tem, że unikasz starannie
spotkania się z sądem i z pogardą u ludzi, czy też jest oparte
na bojaźni Boga i na wstręcie do grzechu?

\(2\) Ponieważ faryzeusze dbali jedynie o pozory, dla nikogo nie mieli
serca, przeto wykraczali szczególnie przeciw przykazaniu miłości
bliźniego, które P. Jezus właśnie najwięcej poleca i mówi o niem,
że «po tem poznają wszyscy, żeście uczniami moimi, jeśli miłość mieć
będziecie jeden ku drugiemu». To też w dzisiejszej Ewangelji,
objaśniając jaka ma być chrześcijańska sprawiedliwość, poczyna
od najgłówniejszego i najważniejszego z tych obowiązków miłości tj. od
piątego przykazania Bożego: «Nie zabijaj.» Jak to przykazanie rozumieli
faryzeusze, to pokazali, kiedy Piłatowi powiadają: «nam się nie godzi
nikogo zabijać», a równocześnie żądali od niego, żeby on Pana Jezusa
kazał ukrzyżować. Czego sami uczynić nie śmieli, tego w sercu pożądać
i przez kogo innego wykonać się nie wstydzili. Z serca mówi P. Jezus,
«wychodzą złe myśli: mężobójstwa, porubstwa, kradzieże, fałszywe
świadectwa, bluźnierstwa,» słowem wszelkie grzechy przeciw przykazaniom
Bożym. To też ażeby piąte przykazanie lepiej zachowywać niż faryzeusze,
zabrania nam P. Jezus gniewu, który jest w sercu: «każdy który się
gniewa na brata, winien będzie sądu.» Gniew bywa grzechem śmiertelnym,
albo powszednim albo i żadnym. Jest śmiertelnym, jeśli wpadamy w gniew
z powodu przykrości lub krzywdy nam wyrządzonej i dla pomszczenia się
wyrządzamy bliźniemu albo życzymy mu czegoś bardzo złego, ani nie
jesteśmy skutkiem gniewu pochopni do żadnych ciężkich grzechów. Wcale
nie ma grzechu gniewać się rozumnie, z gorliwością, z powodu obrazy Bogu
wyrządzonej. Tak np. bez grzechu gniewał się P. Jezus na kupczących
w świątyni. Gorszym od gniewu, który wre tylko w sercu, jest gniew
wybuchający na zewnątrz przezwiskami i zelżywościami, bo w tych
wypadkach gniewający się mniej panuje nad namiętnością swoją, a zarazem
do gniewu i zemsty pobudza przeciwną stronę i wyrządza jej krzywdę.

\(3\) Niektórzy tłumaczą się, że gniewliwymi są od urodzenia, inni zaś
składają winę na nerwy. Być może, że ktoś jest dla jakiejkolwiek
przyczyny więcej drażliwy, ale go to bynajmniej nie uwalnia od winy, ani
od obowiązku tem usilniejszej pracy nad sobą. Gniew, o ile jest
grzechem, o tyle jest złem wobec Boga i ludzi, i wiele złego wyrządza
nie tylko gniewającemu się, ale i wszystkim, którzy z nim w jakiekolwiek
wchodzą stosunki. Tak między innymi mówi Pismo św.: «Mieszkać ze lwem
i ze smokiem będzie się podobało raczej, niż mieszkać ze złą niewiastą.»
Kto zaś ma nałóg gniewu, na tym się sprawdza ono słowo: «wszelki
który czyni grzech jest sługą» (niewolnikiem) grzechu. Chceszli pozbyć
się tej wady, staraj się, wziąwszy Boga i Najśw. Pannę na pomoc: 1) nie
składać winy na ludzi i okoliczności, z powodu których się rozgniewałeś,
ale siebie i tylko siebie obwiniaj. Gdybyś ty był mniej porywczy
i obraźliwy, wyrozumialszy dla drugich, tobyś z łatwością był ominął tę
awanturę, a może i wszelką do niej okazję. 2) Gdy czujesz się wzburzony,
nie spiesz się ze słowami, ani nawet z postanowieniem żadnem, bo
z doświadczenia wiesz, że tem nic dobrego nie zrobisz, a tylko drugim
i sobie zaszkodzisz. 3) Poskramiaj wszystko, co jest w tobie źródłem
gniewów twoich, tj. pretensje twoje; bo im więcej masz pretensyj, tem
częściej jesteś narażony na zawody i przykrości, a tem samem też
na gniew. Więc nie miej pretensyj, żeby się z tobą tak a tak obchodzono,
ciebie szanowano, o tobie pamiętano, itd. 4) Przestrzegaj tego, co
dzisiejsza Ewangelia poleca i jeśli kogo obraziłeś tak, iż «brat twój ma
nieco przeciw tobie, pojednaj się z bratem twoim» wprzód nawet, niż się
pomodlisz, lub złożysz jaką ofiarę P. Bogu. Takie upokorzenie, jakiego
wymaga szczere i uczciwe pojednanie, więcej niż wszystkie inne sposoby,
dopomaga do poskromienia w sobie namiętności gniewu.

\(4\) Jest to dawnym chrześcijańskim zwyczajem, który po dziś dzień
przypomina się dzieciom, przystępującym po raz pierwszy do Sakramentów
św., żeby przed spowiedzią pojednać się i z domownikami i z innymi,
do których albo my mamy jaką urazę, albo oni do nas. Jest to obowiązkiem
i ze względu na dzisiejszą Ewangelię i na słowa pacierza, które tylekroć
powtarzamy: «Odpuść nam nasze winy, jako i my odpuszczamy naszym
winowajcom.» Jeśli pragniemy przez spowiedź pojednać się z Bogiem, Pan
Bóg chętnie nas przyjmie, ale pod tym warunkiem, że wprzód pojednamy się
z ludźmi.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 6 Niedziela po Zesłaniu Ducha Świętego   
*2 klasy*   
*Szaty zielone*   
Przez Chrzest święty Chrystus zapoczątkował w nas życie nadprzyrodzone. Umarłszy raz dla grzechu mamy prowadzić życie nowe, w którym nie ma już kompromisów ze złem (lekcja). Życie takie przekracza ludzkie możliwości. Podtrzymuje je i rozwija łaska Boża, a zwłaszcza Sakrament Ołtarza. Cudowne rozmnożenie chleba, opowiedziane w ewangelii jest obrazem rozmnożenia Chleba Eucharystycznego, którym Chrystus karmi wszystkie pokolenia ludzkie, aby nie ustały w drodze.   


### Introit  
*Ps 27:8-9*   
Pan jest mocą dla Swojego ludu i twierdzą zbawienia dla Swego Pomazańca; ocal lud swój, o Panie, i błogosław Swojemu dziedzictwu; bądź im Panem i rządź nimi na wieki.   
*Ps 27:1*   
Do Ciebie wołam, o Panie, Boże mój, nie bądź głuchy na prośbę moją: bym się nie stał podobny do tych, co w grób zstępują.   
Chwała Ojcu.   
Pan jest mocą dla Swojego ludu i twierdzą zbawienia dla Swego Pomazańca; ocal lud swój, o Panie, i błogosław Swojemu dziedzictwu; bądź im Panem i rządź nimi na wieki.[^1424]   


### Kolekta  
Boże zastępów, od którego pochodzi wszelka doskonałość, zaszczep w naszych sercach miłość Twojego imienia i daj nam wzrost pobożności; umocnij w nas to, co dobre i z ojcowską troskliwością strzeż tego, co umocniłeś.   
Przez Pana.[^1425]   


### Lekcja  
Czytanie z Listu świętego Pawła Apostoła do Rzymian.   
*Rz 6:3-11*   
*Święty Paweł czyni aluzję do obrzędu Chrztu przez zanurzenie, który obrazowo przedstawiał prawdę o wszczepieniu chrześcijanina w życie zmartwychwstałego Chrystusa. Chrześcijanin ma obowiązek naśladować Zbawiciela w całym życiu.*   
Bracia: Wszyscy, którzykolwiek ochrzczeni jesteśmy w Chrystusie Jezusie, w śmierci Jego ochrzczeni jesteśmy. Przez Chrzest bowiem zostaliśmy razem z Nim pogrzebani w śmierć aby jako Chrystus zmartwychwstał przez chwałę Ojca, tak i my, byśmy w nowości życia chodzili. Bo jeśli zostaliśmy wszczepieni w podobieństwo śmierci Jego, to i w zmartwychwstanie będziemy. Wiedząc, że stary w nas człowiek został współukrzyżowany, aby zniszczone było ciało grzechu, oraz abyśmy nadal nie służyli grzechowi. Kto bowiem umarł, wyzwolony jest spod grzechu. Jeśliśmy jednak z Chrystusem umarli, wierzymy, że również z Chrystusem żyć będziemy, wiedząc, że Chrystus powstawszy z martwych więcej nie umiera i śmierć więcej już nad Nim nie zapanuje. Bo, że umarł dla grzechu, raz umarł, a że żyje, żyje w Bogu. Tak i wy rozumiejcie, żeście umarli dla grzechu, a żyjecie dla Boga w Chrystusie Jezusie, Panu naszym.[^1426]   


### Graduał  
*Ps 89:13; 89:1*   
Zwróć się do nas, Panie, na chwilę i daj się ubłagać sługom Swoim.   
V. Panie, Tyś był ucieczką naszą z pokolenia na pokolenie. Alleluja, alleluja.   
*Ps 30:2-3*   
Do Ciebie, Panie, się uciekam, niech się nie zawstydzę na wieki; w sprawiedliwości Twojej ratuj mnie i ocal; nakłoń ku mnie ucha Twego, pospiesz, aby mnie wyrwać. Alleluja.[^1427]   


### Ewangelia  
Ciąg dalszy ☩ Ewangelii świętej według Marka.   
*Mk 8:1-9*   
Onego czasu: Gdy rzesza wielka była z Jezusem, a nie miała co jeść, przywoławszy uczniów rzekł im: «Żal mi tego ludu, bo oto już od trzech dni trwają przy mnie, a nie mają co jeść; a jeśli ich puszczę zgłodniałych do domów ich, ustaną w drodze, bo niektórzy z nich przyszli z daleka». Odpowiedzieli Mu uczniowie jego: «Skądże by ich mógł kto nakarmić chlebem tu na pustkowiu?» I zapytał ich: «Ile chlebów macie?» A oni rzekli: «Siedem». I rozkazał rzeszy usiąść na ziemi. I wziąwszy siedem chlebów, dzięki czyniąc, łamał i dawał uczniom swoim, aby przed nich kładli; i kładli przed rzeszą. Mieli też trochę rybek, i te błogosławił i kazał przed nich położyć. Jedli tedy i nasycili się, i zebrali, co zbywało z ułomków, siedem koszów. A było tych, co jedli, około czterech tysięcy; i odprawił ich.[^1428]   


### Antyfona na Ofiarowanie  
*Ps 16:5; 16:6-7*   
Umocnij moje kroki na Twych ścieżkach, aby nie zachwiały się wcale me stopy; nakłoń ku mnie Twe ucho, usłysz słowa moje; okaż przedziwne miłosierdzie Twoje Ty, co wybawiasz ufających Tobie, o Panie.[^1429]   


### Sekreta  
Daj się przebłagać, Panie, naszymi modlitwami i przyjmij łaskawie te dary Twojego ludu; aby zaś niczyje pragnienie nie było próżne, niczyja modlitwa daremna, daj nam osiągnąć to, o co z wiarą prosimy.   
Przez Pana.[^1430]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1431]   


### Antyfona na Komunię  
*Ps 26:6*   
Złożę w Jego przybytku ofiary radości, zaśpiewam i psalm zanucę Panu.[^1432]   


### Pokomunia  
Nasyceni Twoimi darami, prosimy Cię Panie, spraw, aby ich skuteczne działanie oczyściło nas, a ich pomoc wsparła.   
Przez Pana.[^1433]   


### Objaśnienia Ewangelii  

\(1\) Dwa razy P. Jezus cudownie rozmnażał chleby: raz kiedy pięciorgiem
chlebów nakarmił pięciotysięczną rzeszę i teraz kiedy było siedm chlebów
na cztery tysiące narodu. Sam P. Jezus dwa te cuda przypomina Apostołom:
«Jeszcze nie rozumiecie, ani nie pamiętacie pięciorga chleba na pięć
tysięcy ludzi, i wieleście koszów wzięli? Ani siedmiorga chleba
na cztery tysiące ludzi, i wieleście koszów wzięli?» Oba te cuda, choć
są do siebie podobne, każe nam Kościół św. w ciągu roku kościelnego
rozważać, żebyśmy nad miarę nie gonili za chlebem, ani w niedostatku nie
przestawali ufać Bogu.

\(2\) «Wezwawszy uczniów swoich rzekł im: żal mi ludu.» Jak wtenczas,
tak po wszystkie czasy wzywa P. Jezus uczniów swoich, aby spełniali
dobre uczynki. Są np. w naszych czasach po miastach, a tu i ówdzie
po wsiach towarzystwa św. Wincentego i im podobne towarzystwa
dobroczynności, w których P. Jezus gromadzi ludzi dobrej woli,
prawdziwych uczniów swoich. Oni przejęci słowem Pańskim: «żal mi ludu,»
pod Jego przewodnictwem i za przykładem Apostołów myślą i starają się,
jakby zaradzić wielorakim potrzebom ludzi. Jedni odwiedzają i wspomagają
chorych i ubogich opuszczonych, inni dostarczają roboty i zarobku tym,
którzy pracować mogą i chcą, ale pracy nie znajdują, inni bronią ludzi
od lichwy itd. itd. Czy ty należysz do któregokolwiek z tych towarzystw
prawdziwie dobroczynnych? Czy masz zrozumienie i serce dla potrzeb ludu?
Cóżeś dotychczas uczynił, albo cóżeś przynajmniej dał, aby potrzebom tym
o ile możności zaradzić lub ulżyć?

\(3\) «Żal mi ludu, iż oto już trzy dni trwają przy mnie, a nie mają,
coby jedli.» Pan Jezus tak samo trzy dni trwał z tym ludem i bez
wytchnienia nauczał, odpowiadał na pytania, uzdrawiał chorych, musiał
więc być także zmęczony i wyczerpany. Ale Pan Jezus o sobie nie myśli,
o swoje wygody i potrzeby nie dba, dla siebie jakby serca nie ma, dla
siebie jest twardy. Tak zwykle bywa. Kto chce mieć serce wielkie
i szerokie dla sprawy Bożej, która jest sprawą narodu, czy ludu, ten
musi zapominać o sobie, zapierać się samego siebie; i na odwrót bywa,
że im kto więcej zajęty jest sobą, im więcej lituje się nad sobą, taki
tem mniej ma serca i poświęcenia dla drugich.

\(4\) «Oto już trzy dni trwają przy mnie.» Święta i zbawienna to rzecz
ta wytrwałość przy Panu Jezusie. Możeś miał sposobność być kiedy
na misji lub rekolekcjach, kiedy to nabożeństwo prawie trwa bez przerwy
przez trzy, pięć albo i óśm dni. Wielkie i obfite łaski zwykł P. Jezus
przy takich nabożeństwach ludziom dawać. Ale nie wszystkim w równiej
mierze, lecz każdemu o tyle, o ile kto naprawdę przez ten czas trwa przy
P. Jezusie. Trwać zaś naprawdę przy P. Jezusie znaczy: 1) Usunąć się
o ile możności od pracy, zajęć, a nawet otoczenia swego zwykłego,
żeby tem swobodnie i zupełniej móc się przez te kilka dni oddać
P. Jezusowi. Dlatego to odprawiający rekolekcje, zwykli na kilka dni
wyjeżdżać z domu i zamykać się w klasztorze, żeby tam przynajmniej
trochę czasu poświęcić wyłącznie Bogu, kiedy wprzód nieraz całe miesiące
i lata poświęcali aż nadto wyłącznie światu i sobie. 2) Trwać przy
P. Jezusie, to znaczy dalej, słuchać słowa Bożego, brać na rozum, brać
je i do serca. Brać na rozum, to znaczy starać się rozumieć, co P. Jezus
mówi i czego ode mnie się domaga, rozpatrzyć się w samym sobie, jak
w przeszłości mało bardzo do dobrego słowa Bożego się zastosowywałem
i co mnie zato czeka, jak i w czem w przyszłości mam je zachować. Brać
do serca, żeby nie rychło zapomnieć, owszem, żeby całem sercem, całą
duszą, ze wszystkich sił swoich pokochać i umiłować tę świętą prawdę
Bożą i za nic w świecie jej na przyszłość już nie zdradzić, nie
odstąpić. 3) Aby trwać przy P. Jezusie na rekolekcjach potrzeba wiele
i szczerze się modlić, bo wyraźnie P. Jezus mówi: «proście
a otrzymacie», dając tem do zrozumienia, że kto nie prosi, ten też nie
otrzyma; każdy tyle tylko otrzymuje, ile albo sam sobie, albo inni jemu
uprosili. Więc nie tylko sam się módl, ale staraj się, żeby też inni
począwszy od Matki Najświętszej w niebie, aż do dziatek twoich w domu,
od dusz w czyśćcu cierpiących, aż do ubogich, wszyscy za ciebie
i drugich, co z tobą będą na misji lub rekolekcjach, szczerze się
modlili. 4) Jeśli pragniesz odnieść z twojego trwania przy P. Jezusie
wielki pożytek, to potrzeba, żebyś strzegł podczas misji lub rekolekcyj
zmysłów swoich, zwłaszcza oczu, uszu i języka. Nie patrz, nie słuchaj,
a szczególnie nie mów, jeno tyle, ile rzeczywiście potrzeba. Bo
ciekawość oczu i uszu, i wielomóstwo pospolicie ludzi pozbawiają wielu
łask, a zarazem narażają na liczne grzechy. Zastanów się wreszcie, czy
nie mógłbyś gdzie w jakimś klasztorze zamknąć się na rekolekcje?
A jeżeli możesz, to nie odkładaj, żeby cię czasem nie zaskoczyła śmierć
prędzej nim się spodziewasz. Jeżeli zaś nie możesz, to dowiedz się
u swego ks. Proboszcza, czy nie będzie wkrótce gdzie w pobliżu misji lub
rekolekcyj, na którebyś i ty mógł się wybrać.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 7 Niedziela po Zesłaniu Ducha Świętego   
*2 klasy*   
*Szaty zielone*   
Stajemy dzisiaj przed Chrystusem, królującym po prawicy Ojca i z radością oddaje mu Mu hołd (ant. na wejście). Dziękujemy za to, że wyrwał nas z niewoli grzechu i dał nam wolność dzieci Bożych (lekcja). Skoro zostaliśmy wszczepieni w szlachetne drzewo, winniśmy przynosić owoce świętości przez życie prawdziwie chrześcijańskie.   
Winą wobec Boga są nie tylko czyny złe, lecz również zaniedbanie czynów dobrych. Zbawienie wieczne osiągniemy przez wierne pełnienie woli Bożej, a nie przez same tylko słowa.   


### Introit  
*Ps 46:2*   
Wszystkie narody, klaskajcie w dłonie, wykrzykujcie Bogu głosem radosnym.   
*Ps 46:3*   
Bo Pan Najwyższy jest straszliwy, On jest Królem potężnym wszystkiej ziemi.   
Chwała Ojcu.   
Wszystkie narody, klaskajcie w dłonie, wykrzykujcie Bogu głosem radosnym.[^1434]   


### Kolekta  
O Boże, Opatrzność Twoja nie myli się nigdy w zarządzeniach swoich! Usilnie więc Ciebie błagamy, abyś usunął od nas co szkodliwe i udzielił nam wszystkiego, co pożyteczne.   
Przez Pana.[^1435]   


### Lekcja  
Czytanie z Listu świętego Pawła Apostoła do Rzymian.   
*Rz 6:19-23*   
*Człowiek, który ulega namiętnościom, żyje w prawdziwej niewoli, natomiast człowiek, który służy Bogu, opanowując swe namiętności rozumem i wolą, jest wolny.*   
Bracia: Ludzkim sposobem przemawiam dla słabości ciała waszego: jako bowiem wydaliście członki wasze na służbę nieczystości i nieprawości, aby brnąć w nieprawość, tak teraz wydajecie członki wasze na służbę sprawiedliwości dla uświęcenia.   
Bo kiedyście byli niewolnikami grzechu, wolni byliście od służby sprawiedliwości. I cóż za pożytek wówczas mieliście z tych rzeczy, których się teraz wstydzicie? Albowiem końcem ich jest śmierć. Teraz wszakże uwolnieni od grzechu i stawszy się sługami Bożymi, macie swój pożytek w uświęceniu, a za cel — życie wieczne. Albowiem zapłatą grzechu jest śmierć. A łaska Boża — to żywot wieczny w Chrystusie Jezusie, Panu naszym.[^1436]   


### Graduał  
*Ps 33:12; 33:6*   
Pójdźcie, synowie, słuchajcie mnie bojaźni Pańskiej was nauczę.   
V. Zbliżcie się do Niego, a opromieni was radość i twarzy waszej nie okryje hańba. Alleluja, alleluja.   
*Ps 46:2*   
Wszystkie narody, klaskajcie w dłonie, wykrzykujcie Bogu głosem radosnym. Alleluja.[^1437]   


### Ewangelia  
Ciąg dalszy ☩ Ewangelii świętej według Mateusza.   
*Mt 7:15-21*   
Onego czasu rzekł Jezus uczniom swoim: «Strzeżcie się fałszywych proroków, którzy do was przychodzą w odzieniu owczym, a wewnątrz są wilki drapieżne. Po ich owocach poznacie ich. Czyż zbierają z ciernia winne jagody albo z ostu figi? Tak wszelkie drzewo dobre owoce dobre rodzi, a złe drzewo owoce złe rodzi. Nie może drzewo dobre złych owoców rodzić, ani też drzewo złe dobrych owoców rodzić. Wszelkie drzewo, które nie rodzi owocu dobrego będzie wycięte i w ogień wrzucone. Tak więc po owocach poznacie ich.   
Nie każdy, który mi mówi: Panie, Panie! — wejdzie do Królestwa Niebieskiego. Ale kto wypełnia wolę Ojca mego, który jest w niebiesiech, ten wejdzie do Królestwa Niebieskiego».[^1438]   


### Antyfona na Ofiarowanie  
*Dn 3:40*   
W miejsce całopalenia baranów, wołów oraz tysięcy tłustych baranków – tak niech się dokona ofiara nasza przed Tobą, aby się podobała Tobie, o Panie, który nie opuszczasz ufających Tobie.[^1439]   


### Sekreta  
Boże, Tyś w doskonałości jednej Hostii zebrał rozmaitość ofiar Starego Zakonu – przyjmij ofiarę, którą Ci wierni poddani składają i uświęć je, jakoś błogosławił dary Abla, a to, co każdy złożył na chwałę Majestatu Twego niechaj wszystkim posłuży ku zbawieniu.   
Przez Pana.[^1440]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1441]   


### Antyfona na Komunię  
*Ps 30:3*   
Skłoń ku mnie ucho twoje i wybaw mnie prędko.[^1442]   


### Pokomunia  
Panie! Łaski Twej zbawienne działanie niechaj nas uwolni od złych skłonności i doprowadzi do tego, co godziwe.   
Przez Pana.[^1443]   


### Objaśnienia Ewangelii  

\(1\) «Strzeżcie się fałszywych proroków.» Już w starym Zakonie bywali
fałszywi prorocy, o których tak mówi P. Bóg u Jeremiasza: «Nie posyłałem
proroków, a oni biegali; nie mówiłem do nich, a oni prorokowali.»
Za czasów Apostołów również zjawiali się «mężowie mówiący przewrotności,
aby odwiedli ucznie za sobą.» Przed przyjściem Antychrysta, przepowiada
P. Jezus, że «powstaną fałszywi Chrystusowie i fałszywi prorocy,»
a nawet i «czynić będą znaki wielkie i cuda,» oczywiście także fałszywe
tylko. Cóż dziwnego, że plemię to wyginąć nie może, i że gdy jedni
zginą, rychło inni na ich miejsce powstają. Nie brak ich i w tych
naszych czasach. Nie brak ich i w tych naszych czasach. Bo jak fałszywe
pieniądze trafiają się obok prawdziwych i nikomu by na myśl nawet nie
przyszło robić fałszywe, gdyby nie było prawdziwych, tak też pojawianie
się fałszywych proroków w nieczem nie osłabia, ale przeciwnie potwierdza
tę prawdę, że są i muszą być prawdziwi opowiadacze prawdy i wyroków
Bożych, tj. rzeczywiście od Boga posłani. Fałszywych proroków słusznie
P. Jezus każe się wystrzegać, żeby nie podkopali w nas wiary i powinnej
uległości dla prawdziwych wysłanników Bożych, «miasto Chrystusa
sprawujących do nas poselstwo» od Boga, i żeby nie zatruli w nas innych
cnót chrześcijańskich.

\(2\) Po czemże poznać można fałszywych proroków? Różne są znaki.
Najważniejszy jest ten, o którym mówi Paweł św.: «choćby my, albo Anioł
z nieba przepowiadał wam mimo to cośmy wam przepowiadali, niech będzie
przeklęctwem.» Ktokolwiek głosi naukę przeciwną lub niezgodną z prawdą
katolicką, ten fałszywym jest prorokiem. Takimi są nie tylko jawni
heretycy, ale bywają też tacy, którzy urodzili się katolikami i jawnie
nigdy Wiary świętej się nie wyparli. Mimo to głoszą po gazetach, przy
wykładach, na wiecach lub w rozmowach zasady katolickim przeciwne, albo
szkalują księży, biskupów i Papieża; i oni także są fałszywymi prorokami
i do nich odnosi się przestroga Pisma św.: «Człowieka heretyka,
po pierwszem i wtórem strofowania się strzeż, wiedząc, iż jest wywrócony
i grzeszy, gdyż jest własnym sądem potępiony.»\
Drugi znak jest ten, że fałszywi prorocy żadnem nie mogą się wykazać
posłannictwem ale są samozwańcami, jak to mamy w wyżej już przytoczonym
ustępie Pisma św.: «Nie posyłałem proroków, a oni biegali.» Przybywają
ludzie nie wiedzieć skąd i po co, nie pytani ani nie proszeni
i poczynają prawić, że to złe i owo złe, że oni mają i wiedzą sposoby,
żeby wszystkiemu złemu zaradzić, aż w końcu poczynają przepowiadać, niby
prorokować i obiecywać, jak to wszystkim będzie dobrze, byle naród ich
słuchał. Niejednego też temi obietnicami uwodzą, że staje się uczniem
ich, a raczej, jak to dziś nazywają, przystaje do ich partii. Prawdziwy
prorok, czyli posłannik Boży, któremu bezpiecznie możnaby ufać,
koniecznie musi się wykazać, że rzeczywiście P. Bóg go posyła
bezpośrednio, albo przynajmniej pośrednio. Jeżeli jest posłany
bezpośrednio, to powinien tego dowieść przez cuda i proroctwa, jak dawni
prorocy i Apostołowie, i to nie jakiekolwiek, ale takie, któreby Kościół
św. za prawdziwe uznał. Jeżeli jest posłany pośrednio, to w takim razie
powinien się wykazać poleceniem od tych, którym P. Bóg zlecił rządy
w Królestwie swoim, a więc od Papieża, Biskupa, albo przynajmniej
od miejscowego duszpasterstwa. Kto nie może się wykazać ani jednem, ani
drugiem, ten fałszywym jest prorokiem.\
Trzeci wreszcie znak, po którym najłatwiej poznać fałszywych proroków,
jest ten, który Pan Jezus podaj w dzisiejszej Ewangelii: «z owoców ich
poznacie je.» Owocem najznamienitszym, jaki wydaje nauka P. N. Jezusa
Chrystusa, jest pokój. «Pokój mój daję wam, pokój mój zostawuję wam.»
Pokój ten jest trojaki: Rozpatrz się, czy ci samozwańczy prorocy
przyczyniają pokoju z Bogiem, czyli raczej sprawiają, że ludzie o P.
Bogu, czyli raczej sprawiają, że ludzie o P. Bogu coraz mniej pamiętają,
coraz bardziej wrogo się doń odnoszą, czy przybywa zgody i wzajemnej
życzliwości między ludzmi, czy też rośnie wzajemna niechęć i nieufność
jednych przeciw drugim, czy nie mnożą się po ich robocie rozterki
i stronnictwa i ustawiczny niepokój pomiędzy narodem, czy wreszcie
w miarę tego, jak poddawałeś się wpływom tych samozwańczych proroków,
nie przybywało ci niepokoju sumienia, niepokoju duszy, wzmagało się
niezadowolenie, narzekanie, oraz miotać tobą poczęły rozmaite żądze
i pragnienia zemsty, wywyższenia własnego itp.?

\(3\) Najgorszego ze wszystkich fałszywych proroków nosimy w samym
sobie, a jest nim przewrotna miłość własna, o której mówi P. Jezus: «Kto
miłuje duszę swą traci ją, a kto nienawidzi duszę swą na tym świecie, ku
wiecznemu żywotom i strzeże jej.» Ona to wbrew prawdzie Bożej po grzechu
usiłuje w nas wmówić, że nie jesteśmy tak winni, jak sumienie nas sądzi;
przed grzechem i podczas pokusy przekonywa nas, że to nam koniecznie
potrzebne, że bez tego żadną miarą się nie obejdziemy, że to dopiero
sprawi nam rozkosz, i że to nie może być tak wielkim grzechem. I tak
samo jak fałszywi prorocy, tyle ta miłość własna umie przywodzić racyj
i tak wszystko pięknie i niby rozumnie przedstawia, że często w błąd
wprowadza nawet i dobrych.

\(4\) «Przychodzą do was w odzieniu owcze.» Ta przenośnia: «odzienie
owcze,» poucza nas o sztuczkach, jakich zwykli używać fałszywi prorocy,
żeby pozyskać zaufanie tych, do których przychodzą. Mianowicie więc
starają się zastosować do zwyczajów i wymagań ludzkich. Choć o P. Jezusa
nic nie dbają, przecież witają ludzi, mówiąc: Pochwalony Jezus Chrystus,
udają dobrych a nawet gorliwych katolików. Dalej przechwalają się swoją
wielką miłością i życzliwością dla tych, do których przychodzą, i według
tego, jak im na razie potrzeba, przedstawiają się jako zwolennicy
szlachty, albo mieszczaństwa, albo inteligencji, albo też robotników
i ludu. Z tej wielkiej niby miłości ubolewają nad uciskiem i trudnem
położeniem tych, z którymi mają do czynienia, obiecują szczerą
i skuteczną pomoc, a zarazem każdemu z osobna pochlebiają i każdemu się
łaszą. Ganią zaś i surowo sadzą tylko nieobecnych. Tymczasem miłość ich
tylko na ustach; wiele mówią i gadają, wiele też obiecują i wiele
agitują, ale bardzo mało robią, a jeszcze to co robią, nie idzie
na pożytek. O nich tak mówi P. Bóg u Ezechiela: «Będzie ręka moja
na proroki, którzy widzą próżności a prorokują kłamstwo, w radzie ludu
mego nie będą, a do pisma domu Izraelowego nie wnijdą ... przeto,
że zwiedli lud mój, mówiąc: Pokój, a nie masz pokoju.» Nie porywajże się
na rzeczy, których ci P. Bóg nie zlecił, ale pilnuj tego, co do ciebie
należy. Bardzo grzeszą fałszywi prorocy; ale nie małą też winę mają ci,
co im się dają uwodzić. Otóż chowajmy napomnienie Pańskie: «Strzeżcie
się pilnie fałszywych proroków.»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 8 Niedziela po Zesłaniu Ducha Świętego   
*2 klasy*   
*Szaty zielone*   
Przez Chrzest staliśmy się przybranymi dziećmi Bożymi. W duszach naszych zamieszkał Duch Święty, który budzi w nas tęsknotę, za życiem wiecznym. Aby je osiągnąć powinniśmy iść za Jego natchnieniami, a nie kierować się pożądliwościami (lekcja). W dążeniu do życia wewnętrznego powinniśmy okazać większą roztropność i zapobiegliwość od ludzi uwikłanych w sprawach świata. O dobra wieczne trzeba się starać z większą gorliwością niż o zabezpieczenie przyszłości doczesnej (ewangelia). Modlimy się o umiejętność dobrego wykorzystania doczesności dla dobra duszy (kolekta, sekreta).   


### Introit  
*Ps 47:10-11*   
O Boże, przyjęliśmy Twe miłosierdzie w pośrodku Twojej świątyni. Jak imię Twe Boże, tak i chwała Twoja sięga krańców ziemi; prawica Twoja pełna jest sprawiedliwości.   
*Ps 47:2*   
Wielki jest Pan i godny wszelkiej chwały – w mieście Boga naszego, na świętej Jego górze.   
Chwała Ojcu.   
O Boże, przyjęliśmy Twe miłosierdzie w pośrodku Twojej świątyni. Jak imię Twe Boże, tak i chwała Twoja sięga krańców ziemi; prawica Twoja pełna jest sprawiedliwości.[^1444]   


### Kolekta  
Użycz nam łaskawie, prosimy Cię Panie, stałej prawości ducha w myśleniu i działaniu, abyśmy, nie mogąc istnieć bez Ciebie, zdołali żyć zgodnie z Twą wolą.   
Przez Pana.[^1445]   


### Lekcja  
Czytanie z Listu świętego Pawła Apostoła do Rzymian.   
*Rz 8:12-17*   
*«Abba (Ojcze)!» – to modlitwa Chrystusa, wyrażająca żar Jego miłości ku Ojcu; jest ona również najgłębszym wyrazem naszego miłosnego oddania się Bogu.*   
Bracia: Nie ciała dłużnikami jesteśmy, abyśmy według ciała żyć mieli. Jeśli bowiem według ciała żyć będziecie, pomrzecie; ale jeśli duchem sprawy ciała umartwicie, żyć będziecie. Którychkolwiek bowiem ożywia Duch Boży, ci są synami Bożymi. Bo nie otrzymaliście ducha niewoli, znów ku bojaźni, ale otrzymaliście ducha przybrania za synów i w duchu tym wołamy: Abba (Ojcze)! A sam Duch daje świadectwo duchowi naszemu, żeśmy synami Bożymi. A jeśli synami, to i dziedzicami, dziedzicami Bożymi, a współdziedzicami Chrystusa.[^1446]   


### Graduał  
*Ps 30:5; 70:1*   
Bądź mi Boże obrońcą, bądź zamkiem warownym, abyś mnie ocalił.   
V. Boże, do Ciebie się uciekam, Panie, niechaj się nie zawstydzę na wieki. Alleluja, alleluja.   
*Ps 47:2*   
Wielki jest Pan i godny wszelkiej chwały, w mieście Boga naszego, na świętej Swej górze. Alleluja.[^1447]   


### Ewangelia  
Ciąg dalszy ☩ Ewangelii świętej według Łukasza.   
*Łk 16:1-9*   
*Jezus nie pochwala nieuczciwości włodarza. Stawia jednak za wzór jego przezorność w zabezpieczaniu sobie przyszłości i wzywa, byśmy zabezpieczyli naszą przyszłość wieczną. Z dóbr doczesnych winniśmy tak korzystać, aby pomnażały nasze zasługi.*   
Onego czasu: Rzekł Jezus uczniom swoim tę przypowieść: «Był człowiek pewien bogaty, który miał włodarza, a tego zniesławiono przed nim, jakoby trwonił dobra jego. I przywoławszy go rzekł mu: Cóż to słyszę o tobie? Zdaj sprawę z włodarstwa twego, już bowiem nie będziesz mógł włodarzyć. I mówił włodarz do siebie: co ja pocznę, gdy pan mój odejmie mi włodarstwo? Kopać nie mogę, żebrać się wstydzę. Wiem, co uczynię, aby gdy będę złożony z włodarstwa, przyjęli mię do domów swoich.   
Zwoławszy tedy z osobna dłużników pana swego, powiedział pierwszemu: Ile jesteś winien panu memu? A on rzekł: Sto barył oliwy. I powiedział doń: Weź zapis swój i siądź natychmiast, a napisz pięćdziesiąt. Potem rzekł do drugiego: A ty ileś winien? A on odpowiedział: Sto korców pszenicy. I rzekł mu: Weź zapis twój, a napisz osiemdziesiąt. I pochwalił pan przewrotnego włodarza, że roztropnie uczynił. Albowiem synowie tego świata roztropniejsi są wśród podobnych sobie niż synowie światłości. A ja wam powiadam: Czyńcie sobie przyjaciół z mamony niesprawiedliwości, aby gdy pomrzecie przyjęto was do wiecznych przybytków».[^1448]   


### Antyfona na Ofiarowanie  
*Ps 17:28; 17:32*   
Ty wybawiasz naród uniżony, a pognębiasz oczy wyniosłe, bo któż prócz Pana jest Bogiem?[^1449]   


### Sekreta  
Boże, Tyś w doskonałości jednej Hostii zebrał rozmaitość ofiar Starego Zakonu – przyjmij ofiarę, którą Ci wierni poddani składają i uświęć je, jakoś błogosławił dary Abla, a to, co każdy złożył na chwałę Majestatu Twego niechaj wszystkim posłuży ku zbawieniu.   
Przez Pana.[^1450]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1451]   


### Antyfona na Komunię  
*Ps 33:9*   
Skosztujcie i zobaczcie jak słodki jest Pan. Szczęśliwy człowiek, który mu ufa.[^1452]   


### Pokomunia  
Panie, niech niebieski Sakrament odnowi nasze dusze i ciała, abyśmy doznali skutków tego, co ze czcią sprawujemy.   
Przez Pana.[^1453]   


### Objaśnienia Ewangelii  

\(1\) W dzisiejszej przypowieści chce P. Jezus bogatym i wszystkim,
którzy w życiu doczesnym otrzymali więcej nad innych, wskazać sposób
zbawienia duszy dla nich najprzystępniejszy, aby przez dobre uczynki
zjednali sobie przychylność tych, którym z obietnicy Bożej należy się
niebo. Wplata też P. Jezus do głównej nauki niemało innych dla nas
bardzo pożytecznych uwag. Używa zaś P. Jezus często przypowieści,
żeby tym sposobem słuchaczów nie tylko zaciekawić, ale i zmusić ich
do głębszego zastanowienia się. Bo kto słowa Bożego słucha, ale nad niem
się nie zastanawia, i skutkiem tego niedokładnie je rozumie, ten
niewiele więcej z tego słuchania odniesie pożytku, niż gdyby go wcale
nie słuchał.

\(2\) «Był niektóry człowiek bogaty, który miał włodarza.» Tym
człowiekiem bogatym jest P. Jezus, do którego należy niebo i ziemia.
Wielcy panowie zwykli zlecać zarząd majątków swoich swoim pełnomocnikom,
którzy w pewnych czasach obowiązani są składać Panu rachunki i dochody.
Tacy plenipotenci miewają większe dochody, ale i większą
odpowiedzialność, niż inni niżsi słudzy pańscy. Podobnież czyni i P.
Jezus. Wszyscyśmy sługami u Niego, a różnym w różnej mierze rozliczne
dobra swoje oddaje do wiernych rąk. I stąd to pochodzi różność między
ludźmi, że tu na ziemi jedni więcej posiadają i więcej znaczą a inni
mniej. Ale wszyscy nie są właścicielami, ale tylko włodarzami czyli
zawiadowcami dóbr sobie od Boga do czasu użyczonych i wszyscy muszą
w swoim czasie przed Panem zdać liczbę z włodarstwa i z dorobku swego.
Jeszcze niedawno temu, kiedy stary obyczaj i prawo Boże było w większem
poszanowaniu, jeżeliś gdzie na wsi zapytał gospodarza, czyje to pole
i czyje to woły, którym rolę uprawiał, zawsześ otrzymywał odpowiedź, że:
«najprzód Boże, a potem moje». Niejeden tak odpowiadając, może nawet
nie pomyślał o tem, jak rozumną i prawdziwie chrześcijańską dawał
odpowiedź. Ale ty, z łaski Opatrzności w tem ziemskiem życiu wyżej
stanąwszy nad innymi majątkiem, władzą, staowiskiem, nauką, rozumem,
urodzeniem, urodą, zręcznością lub jakiemkolwiek innemi darami, chciejże
zrozumieć, że wyższość twoja wraz z wszystkiem co ci daje, nie jest
bynajmniej twoją własnością; panem tego wszystkiego wszechwładnym jest
Pan i Bóg twój, a ty tylko jesteś u Niego rządcą odpowiedzialnym,
obowiązanym do dorobku czyli przyczyniania chwały Bogu i do zdania
ścisłej liczby z włodarstwa twego.

\(3\) «Rozproszył dobra jego.» O tym włodarzu nie mówi Ewangelja,
żeby był się wzbogacił krzywdą pana swego, ale rozproszył, żyjąc ad stan
i możność swoją. Był kiedyś pewien rządca, pobierający kilkaset złotych
rocznej płacy i skromną ordynarję, a gości przyjmował często i suto,
po pańsku, utrzymywał troje służby dla siebie, żonie pozwalał ubierać
się strojnie, a dzieci dwoje czy troje posyłał do szkół do miasta. On
nigdy nie narzekał i cokolwiek kupował, za wszystko zaraz płacił
gotówką; ale za to pan jego na wszystkie strony był zadłużony, i choć
ograniczał swoje potrzeby ile mógł, przecież ludzie mówili o nim,
że skąpy i nie dba o honor domu swego, bo długów nie płaci. Podobnież
i dziś narzekają ludzie na P. Boga, że chyba zapomniał o tylu biednych,
co przy wielkich wysiłkach nieraz wyżywić się nie mogą, a niejedni
gorzej jeszcze robią, bo poczynają wygadywać, że P. Boga chyba wcale nie
ma, kiedy tak źle na świecie. Któż temu winien? Po wielkiej części
plenipotenci, rządcy i włodarze Boży, którzy, z małymi wyjątkami, «co
ich jest, szukają,» jak mówi Pismo św., «nie co jest Jezusa Chrystusa,»
i rozpraszają dobra Pańskie na swoje wygórowane potrzeby, zamiast niemi
zawiadywać według Jego woli.

\(4\) «Oddaj liczbę włodarstwa twego, albowiem już włodarzyć nie
będziesz mógł.» Słowo to każdy z ust Pańskich słyszy, a niejeden w sercu
już nieraz je usłyszał, ale niestety podobno go nie usłuchał. Słowa te
są groźbą nie słabego człowieka, który nie zawsze może spełnić swą
groźbę, ale Boga wszechpotężnego, który w każdej chwili, jako najwyższy
Pan, zawezwać może niewiernego sługę do ciężkiej odpowiedzialności.
Ale Pan Bóg jest zarazem Ojcem naszym i miłuje nas, więc poucza
i ostrzega, żebyśmy na oślep nie narażali się na straszne i nieuniknione
skutki lekkomyślności i przewrotności. Ile razy śmierć zaglądała ci
w oczy, to P. Bóg cię ostrzegał: «oddaj liczbę ... już włodarzyć nie
będziesz.» Nieraz sumienie głośniej przemawiało, – to P. Bóg
przestrzegał: «zdawaj liczbę, już włodarzyć nie będziesz.» Czasem
groziło niebezpieczeństwo utraty majątku, stanowiska, dobrej sławy lub
innych dóbr, – to P. Bóg przestrzegał: «zdaj liczbę, już włodarzyć nie
będziesz.» Dzisiejsze, tak groźne i niespokojne czasy, kiedy zanosi się
na powszechny kataklizm i przewrót wszystkich stosunków istniejących,
kiedy trwoga i bezradność coraz szersze ogarnia koła, są jeno jednem
wielkiem ostrzeżeniem Bożem do wszystkich, którzy coś w świecie znaczą:
«zdawajcie liczbę ... już włodarzyć nie będziecie.»

\(5\) Chociaż po swojemu, a prawdziwie po złodziejsku, a przecież
skorzystał z danej mu przestrogi włodarz ewangeliczny i za to go pan
jego chwali, nie chwaląc bynajmniej nierzetelności jego. Zanim staniemy
przed Panem dla oddania Mu liczby z włodarstwa naszego, sami ze sobą
obliczmy się, ale rzetelnie, bo Boga oszukać niepodobna. Jakiż był
pożytek ze mnie i z dotychczasowego życia mego? Dałeś nam wszystko, coś
nam mógł dać, Panie? Dałeś majątek, imię uczciwe, naukę, wychowanie,
zdolności, zdrowie, siły do pracy, dałeś rozum, serce, dałeś więcej
jeszcze, bo dałeś wiarę, dałeś tradycje katolickie, tyle natchnień,
a nawet i chęci i popędów dobrych. A ja, mając tyle sposobów i pobudek
do dobrego, cóżem zdziałał? Miłość własna i szukanie siebie, oto tło
życia mego, a na tem brudnem tle tyle, ach tyle brudniejszych jeszcze
plam. Porachuj się, zalęknij i zawstydź i bodaj raz wyspowiadaj się
z sercem skruszonem i upokorzonem.

\(6\) Wyspowiadawszy się, radź o swej przyszłości, póki jeszcze Pan
zostawia cię przy włodarstwie twojem i «czyń sobie przyjaciołu z mamony
niesprawiedliwości, aby gdy ustaniesz, przyjęli cię do wiecznych
przybytków.» Powiedział P. Jezus najprzód «ubogich w duchu,» a po wtóre
o tych, «którzy prześladowanie cierpią dla sprawiedliwości, że ich jest
królestwo niebieskie.» Pomiędzy tymi więc «jednaj sobie przyjaciół.»
Ubogim wedle możności twojej dostarczaj chleba, innym zarobku, dbaj
o sługi twoje, jakby o dzieci przybrane. Cierpiących dla sprawiedliwości
pocieszaj, a dziękuj P. Bogu, jeżeli pozwoli ci razem z nimi pracować,
mozolić się, a choćby i cierpieć dla jakiejkolwiek zbożnej sprawy.
Wtenczas życie twoje przestanie być czczem i szarem, a Pan pozwoli ci
włodarzyć tak długo, aż sam, wraz z Świętymi, będzie mógł cię przyjąć
do przybytków wiecznych.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 9 Niedziela po Zesłaniu Ducha Świętego   
*2 klasy*   
*Szaty zielone*   
Chrześcijańskie powołanie nie uwalnia nas od walki z pokusami. W dzisiejszą niedzielę słyszymy podwójne ostrzeżenie przed marnowaniem łaski Bożej. Izraelici wyprowadzeni z Egiptu buntowali się przeciw Bogu i za karę tułali się czterdzieści lat po pustyni (lekcja). Jerozolima odrzuciła Mesjasza i za karę legła w gruzach (ewangelia). Zdarzenia te są ostrzeżeniem dla wszystkich pokoleń. W dążeniu do Boga trapią nas pokusy, ale wspomaga łaska Boża. Z jej pomocą możemy pokonać wszystkie pokusy i wytrwać w wierności prawu Bożemu, które jest słuszne i słodkie (ant. na ofiarowanie).   


### Introit  
*Ps 53:6-7*   
Oto Bóg mi dopomaga, Pan podtrzymuje me życie. Odwróć zło ku moim przeciwnikom i według Twej obietnicy zniwecz ich, obrońco mój Panie.   
*Ps 53:3*   
Boże, zbaw mnie w imię Swoje, i mocą Swoją broń mej sprawy.   
Chwała Ojcu.   
Oto Bóg mi dopomaga, Pan podtrzymuje me życie. Odwróć zło ku moim przeciwnikom i według Twej obietnicy zniwecz ich, obrońco mój Panie.[^1454]   


### Kolekta  
Panie, niech uszy miłosierdzia Twego otworzą się na modlitwy błagających i abyś mógł spełnić ich pragnienia, daj im prosić o to, co się Tobie podoba.   
Przez Pana.[^1455]   


### Lekcja  
Czytanie z Listu świętego Pawła Apostoła do Koryntian.   
*1 Kor 10:6-13*   
*Św. Paweł poucza nas, że dzieje Starego Testamentu są zapowiedzią i obrazem dziejów Kościoła. Dlatego warto je znać i rozważać.*   
Bracia: nie pożądajmy złego, jako oni pożądali. I obyście się nie stali bałwochwalcami jak niektórzy z nich, jako napisane jest: Zasiadł lud, by jeść i pić, i powstawszy zaczęli się bawić. Ani też dopuszczajmy się rozpusty, jak niektórzy z nich rozpusty się dopuścili i legło ich dnia jednego dwadzieścia trzy tysiące. I abyśmy nie kusili Chrystusa, jak niektórzy z nich kusili i poginęli od wężów. Ani nie szemrajcie, jak niektórzy z nich szemrali i zginęli z ręki niszczyciela.   
A to wszystko działo się im jako figura rzeczy przyszłych i napisane jest ku przestrodze dla nas, którzy żyjemy w tych czasach ostatecznych. Przeto kto mniema, że stoi, niech baczy, aby nie upadł. Pokusa nie jęła się was inna, jeno ludzka, a wierny jest Bóg, który nie dopuści kusić was ponad wasze siły, ale razem z pokusą da też i wyjście, abyście ją przetrzymać mogli.[^1456]   


### Graduał  
*Ps 8:2*   
O Panie, Panie nasz, jak przedziwne Twe imię po wszystkiej ziemi.   
V. Tyś swój majestat wyniósł nad niebiosa. Alleluja, alleluja.   
*Ps 58:2*   
Od nieprzyjaciół moich wyrwij mnie, mój Boże, zachowaj mię od powstających na mnie. Alleluja.[^1457]   


### Ewangelia  
Ciąg dalszy ☩ Ewangelii świętej według Łukasza.   
*Łk 19:41-47*   
Onego czasu: Gdy przybliżył się Jezus do Jeruzalem i ujrzał miasto, zapłakał nad nim, mówiąc: «Gdybyś i ty poznało i właśnie w ten dzień twój to, co jest ku pokojowi twemu, a teraz zakryte jest przed oczyma twymi. Albowiem przyjdą na ciebie dni i otoczą cię nieprzyjaciele twoi wałem, i oblegną cię, i ścisną cię zewsząd, i na ziemię powalą ciebie i dzieci twe, które w tobie są, i nie zostawią w tobie kamienia na kamieniu, dlatego, żeś nie poznało czasu nawiedzenia twego».   
I wszedłszy do świątyni, począł wyrzucać sprzedających w niej i kupujących, mówiąc im: «Napisane jest, że dom mój jest domem modlitwy, a wyście go uczynili jaskinią zbójców». I nauczał codziennie w świątyni.[^1458]   


### Antyfona na Ofiarowanie  
*Ps 18:9; 18:10; 18:11; 18:12*   
Przykazania Pańskie słuszne, radują serca; sądy Pańskie słodsze od miodu płynącego z plastrów, przeto Twój sługa zachowuje je.[^1459]   


### Sekreta  
Prosimy Cię Panie, dozwól nam godnie uczestniczyć w tym misterium, ilekroć bowiem sprawujemy pamiątkę ofiary Chrystusa, spełnia się dzieło naszego Odkupienia.   
Przez Pana.[^1460]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1461]   


### Antyfona na Komunię  
*J 6:57*   
Kto pożywa moje Ciało i pije moją Krew, we mnie mieszka, a ja w nim, mówi Pan.[^1462]   


### Pokomunia  
Panie, niech udział w Twoim Sakramencie, oczyści nas i zjednoczy.   
Przez Pana.[^1463]   


### Objaśnienia Ewangelii  

\(1\) Było to w niedzielę kwietnią, kiedy lud, śpiewał P. Jezusowi
«Hosanna» i zgotował mu triumfalny wjazd do Jerozolimy. Pan Jezus,
otoczony hołdującemi tłumami, spojrzał na wspaniałe miasto, w którem
niegdyś dziady i pradziady Jego (według ciała) królowali, i do
którego i On teraz, jako prawdziwy król, choć nie z tego świata,
wjeżdżał. Sercu Jego nic nie jest obcem, cokolwiek w ludziach jest
zacnego i szlachetnego, bo On we wszystkiem stał się podobnym do nas
ludzi, oprócz grzechu. Więc o ile jest człowiekiem, szczerze
i serdecznie kocha kraj swój rodzinny i ozdobę i chwałę tego kraju,
i miasto święte. Ale zarazem jest Bogiem, nic nie masz przed nim
ukrytego i przyszłe rzeczy są przed Nim jawne, jak i teraźniejsze
i przyszłe. Zna sprawiedliwe wyroki Boże. Usiłuje ochronić miasto
i naród swój od zagłady, tak iż sam pyta przez proroka: «Cóż jest, com
więcej miał czynić winnicy mojej, a nie uczyniłem jej?» Własnemi też
usty żali się: «Jeruzalem, Jeruzalem ... ilekroć chciałem gromadzić syny
twoje, jako kokosz kurczęta swoje pod skrzydła zgromadza: a nie
chciałaś.» Widzi P. Jezus, że i ta ostatnia pomoc, z którą śpieszy teraz
do miasta swego będzie daremną, i że już niechybnie spełnią się wyroki
Boże; żal ściska Mu serce, łzy płyną z oczu, ale darmo, bo i sam Bóg nie
chce nikogo zbawić bez jego z łaską Bożą współdziałania. Czy dusza twoja
nie jest podobna do Jeruzalem? P. Jezus tyle czyni dla ciebie, żeby cię
odwieść od grzechu i pociągnąć ku sobie i ku niebu, a ty wszystkim
łaskom Jego się opierasz, i zamiast sprawiać mu pociechę, łzy Mu tylko
z oczu wyciskasz i boleścią Serce Jego napełniasz. Strzeż się, żeby P.
Jezus nad zgubą twoją nie płakał, jak płakał nad Jerozolimą.

\(2\) Pan Jezus nie ma serca ciasnego, jako my. Jego Serce jest wielkie
i szerokie, a obejmuje miłością swoją nie tylko żydowski naród,
ale wszystkie narody, bo jak mówi Psalmista: «narody dziedzictwem
Twojem, a posiadłością Twoją krańce ziemi». Umiłował i kocha P. Jezus
i nasz naród, jak w ubiegłych wiekach, tak i po dziś dzień daje tego
liczne i niezbite dowody. A jednak – dla grzechów naszych królestwo
nasze rozdarł na szaty, a nas oddał w niewolę ościennym narodom, jak
to na dwieście lat wprzód był przez natchnionego sługę swego, O. Piotra
Skargę, przepowiedział. Sto lat nawoływał nas P. Jezus, jak niegdyś
Jerozolimę, mówiąc: «Gdybyście i wy poznali, i w ten dzień wasz, co ku
pokojowi waszemu; a teraz jest zakryto od oczu waszych.» A tymczasem
mimo odzyskania niepodległości, zamiast ubywać, wciąż nam przybywa
stronnictw, kłótni, swarów, i warcholstwa, które przed podziałami dawno
podzieliły Polskę; nie masz jedności, ani zgody, bo «wszyscy, co ich
jest, szukają, nie co jest Jezusa Chrystusa.» Wszędzie górą prywata,
która u jednych jest żądzą popularności i pustego rozgłosu, u innych
uporem przy własnem widzimisię, u innych chęcią wyniesienia się, albo
prędkiego bez pracy dorobku. Zamiast ubywać, przybywa gnuśności
i obrzydliwego lenistwa, że poczynamy wiele, ale niczego nie kończymy,
że cokolwiek robimy, to byle zbyć, nieporządnie, i rzadko kiedy na czas.
Lenistwo nasze sprawia, że niczego, bo nawet wiary naszej nie znamy
dokładnie i gruntownie; każdy potrzebuje mieć kogoś, coby go wyręczał,
bo samemu do niczego nie chce się ręki przyłożyć; cokolwiek mamy czynić,
zawsze odkładamy na później i tym sposobem dzieje się, że panowie
zalegają z podatkami i wypłatami, urzędnicy i sędziowie ze sprawami,
rzemieślnicy z odstawianiem roboty zamówionej; nigdzie nie masz ładu,
porządku, ani akuratności, bo nigdzie nie masz sprężystości. Był nierząd
i jest nierząd w kraju, w miastach, po wsiach i gminach, tak samo jak
w rodzinach i domach i warsztatach; jest nierząd nawet w głowach,
sercach i kieszeniach, bo nie masz ludzi, coby chcieli i umieli pracować
wytrwale głową albo ręką. Zamiast żeby ubywało rozpasania, to go
przybyło i wciąż więcej przybywa. Źle było i bardzo źle pod tym względem
za czasów rozbiorowych; obecnie niestety nie jest wiele lepiej, skoro
jawnie i bez wstydu rozpusta panoszy się po półkach księgarskich i po
wystawach kupieckich, kiedy po teatrach, kinach i salonach gorszące
rozmowy i gorsze od nich półsłówka i dwuznaczniki uchodzą za szczyt
dowcipu, kiedy wciąż mnożą się bezwstydne przybytki wszelkiej swawoli,
kiedy sążniste afisze młodych i starszych zapraszają na widowiska
i zabawy najgorszego rodzaju. I to wszystko dzieje się, pod okiem
władzy; tzw. opinia publiczna na to głucha i ślepa; a niech który ksiądz
z ambony odważy się te nadużycia napiętnować, wtedy matki i ojcowie
z oburzeniem się żalą, że ksiądz gorszy im dzieci nierozumnym swoim
fanatyzmem; a tymczasem te biedne dzieci, jedne od służby, inne
od starszego rodzeństwa, inne z książek i ilustracyj, które ich matki
czytują, inne na ulicy i przy oknach sklepowych, a najwięcej
od szkolnych kolegów i koleżanek dowiadują się tyle, że nieraz małe
chłopię więcej w tych brudach ma doświadczenia, niż dawniej miewał
światowy bywalec. Niejeden młody jeszcze się nie rozwinął, a już więdnąć
poczyna; przedwcześnie zużyty już nie rwie się do życia, ni do chlubnych
czynów; serce w nim wystygłe nie jest zdolne do miłości, ani
do poświęcenia; zamiast szczytnych ideałów spotkasz tam tylko sarkazm
i ironię i zwątpienie o wszystkiem i wszystkich. Wśród takiego zepsucia
chyba cudem Bożym wyrosłoby pokolenie zdolne do zbudowania czegokolwiek,
a nie do burzenia tylko. Z temi trzema wadami naszemi żadną miarą ostać
się nie możemy i nie ostoimy się. Niezgoda, nieróbstwo i rozwiązłość
zgubiły Polskę; niezgoda, lenistwo i rozwiązłość, jeżeli dalej trwać
i wzrastać pośród nas będą, sprawią, że naród i plemię nasze zaginie,
jak zaginęły świetne i potężne niegdyś narody Asyryjczyków, Medów
i inne. Jedno mogłoby nas poratować, wiara św. Ale cóż, kiedy i ta wiara
u nas niesłychanie płytka i słaba; płytka, bo znajomość wiary
powierzchowna i połowiczna; słaba, bo w życiu i całem postępowaniu
naszem przy lada trudnostce odstępujemy od zasad wiary, a idziemy
za lada podszeptem, obiecującym jakąkolwiek korzyść, dogodność, albo
przynajmniej wywikłanie się z jakiejś trudności! ...

\(3\) «Wszedłszy do kościoła począł wyganiać przedające w nim
i kupujące.» W kościołach naszych źle nieraz się dzieje i pełno jest
ludzi wszędzie umiejących zachować się przyzwoicie, tylko w domu Bożym
zachowują się tak, że znieważają Boga, a kompromitują samych siebie.
Ale gorzej jeszcze się dzieje w niedziele i święta, w które pospolicie
ludzie więcej grzeszą, niż w którykolwiek dzień powszedni. Znać u nas
szabasy i święta żydowskie, ale prawie nie znać świąt i niedziel
katolickich, tyle w nich bywa kupczenia i zarobkowania. I dziwują się
ludzie, że nie masz błogosławieństwa Bożego w ich zabiegach. Jeżeli masz
Boga w sercu, i jeżeliś prawy katolik, trzymajże się i tym sam,
i wszyscy od ciebie zależący tego hasła:

Prawy katolik w Niedzielę i Święta\
O Mszy, kazaniu, sumiennie pamięta,\
Nic nie kupuje i nie sprzedaje,\
Sam nie zarabia, zarobku nie daje.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 10 Niedziela po Zesłaniu Ducha Świętego   
*2 klasy*   
*Szaty zielone*   
W przypowieści o faryzeuszu i celniku Pan Jezus uczy nas, jaka powinna być postawa człowieka wobec Boga. Zadowolenie z siebie połączone z krytyką innych — to przejawy pychy. Pokory nie nabywa się przez porównywanie siebie z innymi ludźmi, których nie potrafimy zresztą sprawiedliwie ocenić, lecz przez rozważanie naszej zależności od Boga. Człowiek świadomy swoich grzechów i żałujący za nie może liczyć na miłosierdzie Boże (antyfony na wejście, na ofiarowanie, na komunię). Natomiast kto się wywyższa, będzie poniżony.   


### Introit  
*Ps 54:17-20; 54:23*   
Kiedy wołałem do Pana, wysłuchał głosu mego przeciw tym, którzy na mnie nastają; i poniżył ich Ten, który króluje od wieków. Złóż troskę swoją na Pana, On sam cię podtrzyma.   
*Ps 54:2-3*   
Boże, usłysz modlitwę moją, i nie odsuwaj się od mojej prośby: zwróć się ku mnie i wysłuchaj mnie.   
Chwała Ojcu.   
Kiedy wołałem do Pana, wysłuchał głosu mego przeciw tym, którzy na mnie nastają; i poniżył ich Ten, który króluje od wieków. Złóż troskę swoją na Pana, On sam cię podtrzyma.[^1464]   


### Kolekta  
Boże, który najbardziej okazujesz swoją wszechmoc przebaczając i litując się, pomnóż w nas łaski Twego miłosierdzia, abyśmy biegnąc ku Twoim obietnicom, stali się uczestnikami dóbr niebieskich.   
Przez Pana.[^1465]   


### Lekcja  
Czytanie z Listu świętego Pawła Apostoła do Koryntian.   
*1 Kor 12:2-11*   
*Duch Święty nadal działa w Kościele, obdarzając świętych rozmaitymi charyzmatami. Są one potwierdzeniem obecności Boga w Kościele.*   
Bracia: Wiecie, że gdy byliście poganami, prowadzono was przed niemych bożków, i szliście. Przeto oznajmiam wam, że nikt, kto przemawia w Duchu Bożym, nie złorzeczy Jezusowi. I nikt nie może wymówić «Panem jest Jezus», jeno w Duchu Świętym.   
Są różne dary łaski, lecz tenże Duch. I różne są rodzaje posług, lecz tenże Pan. I różne są rodzaje działania, lecz tenże Bóg, który sprawia wszystko we wszystkich. A każdemu dostaje się objaw Ducha dla ogólnego pożytku. I tak jednemu dostaje się przez Ducha mowa mądrości, a innemu mowa umiejętności według tegoż Ducha. Jednemu wiara w tymże Duchu, a innemu łaska uzdrawiania w tymże Duchu. Jednemu dar czynienia cudów, innemu proroctwo, innemu rozpoznawanie duchów, innemu rozmaitość języków, a innemu umiejętność ich tłumaczenia. A wszystko to sprawie jeden i tenże Duch, udzielając każdemu z osobna, jako chce.[^1466]   


### Graduał  
*Ps 16:8; 16:2*   
Strzeż mnie, o Panie, jak źrenicy oka; w cieniu Twych skrzydeł mnie ukryj.   
V. Sprzed Twego oblicza niech wyrok o mnie wyjdzie, oczy Twoje widzą to, co sprawiedliwe. Alleluja, alleluja.   
*Ps 64:2*   
Ciebie, Boże, przystoi wielbić hymnem na Syjonie, Tobie dopełnią ślubów w Jeruzalem. Alleluja.[^1467]   


### Ewangelia  
Ciąg dalszy ☩ Ewangelii świętej według Łukasza.   
*Łk 18:9-14*   
Onego czasu: Mówił Jezus do niektórych, którzy samym sobie ufali, jakoby byli sprawiedliwi, a innymi pogardzali, tę przypowieść: «Dwóch ludzi weszło do świątyni, aby się modlili: jeden faryzeusz, a drugi celnik. Faryzeusz, stojąc, tak się modlił w duszy: Boże, dziękuję Ci, że nie jestem jak inni ludzie, drapieżni, niesprawiedliwi, cudzołożnicy, jako i ten celnik. Poszczę dwakroć w tygodniu, składam dziesięciny ze wszystkiego, co mam.   
A celnik, stojąc z daleka, nawet oczu swych nie chciał wznieść w niebo, ale bił się w piersi mówiąc: Boże, bądź miłościw mnie grzesznemu. Powiadam wam: Ten odszedł do domu swego bardziej usprawiedliwiony niźli tamten. Albowiem każdy, kto się wywyższa będzie uniżony, a kto się uniża, wywyższony będzie».[^1468]   


### Antyfona na Ofiarowanie  
*Ps 24:1-3*   
Ku Tobie wznoszę duszę moją, Panie, Boże mój, Tobie ufam, niech nie doznam wstydu; niech się nie śmieją ze mnie wrogowie moi, wszyscy bowiem, co ufają Tobie, wstydu nie doznają.[^1469]   


### Sekreta  
Niechaj wrócą do Ciebie, Panie, poświęcone ofiary, Panie, które pozwoliłeś tak składać na chwałę imienia Twojego, że zarazem stają się dla nas środkiem zbawienia.   
Przez Pana.[^1470]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1471]   


### Antyfona na Komunię  
*Ps 50:21*   
Przyjmiesz ofiary prawe, dary i całopalenia, na ołtarzu Twoim, Panie.[^1472]   


### Pokomunia  
Prosimy Cię, Panie, Boże nasz, racz nie odmawiać Twojej pomocy tym, których nieustannie posilasz Boskim Sakramentem.   
Przez Pana.[^1473]   


### Objaśnienia Ewangelii  

\(1\) Wyraźnie wskazuje dzisiejsza Ewangelja św. cel tej przypowieści
o faryzeuszu, bo wspomina, że mówił to Zbawiciel nasz do «niektórych,
którzy ufali sami sobie, jako sprawiedliwi, a inszymi gardzili».
Widocznie chce nas P. Jezus pouczać o grzechu zarozumiałości
i wynoszenia się nad drugich, i o przeciwnej mu cnocie wewnętrznej
pokory. Ważna to nauka, bo nie darmo mówi Pismo św., że «Bóg pysznym się
sprzeciwia, a pokornym łaskę dawa.» W szczególności przedstawia nam
P. Jezus w osobie faryzeusza najpowszechniejsze objawy zarozumiałości
i zgubne jej skutki, a w osobie celnika daje nam wzór pokory.

\(2\) Zarozumiałość i pokora mają to wspólne, że we wszystkich naszych
sprawach i stosunkach, szczególnie jednak w naszym do Boga stosunku się
przejawiają; nie są bowiem czemś zewnętrznem tylko, co jak odzienie
można dowolnie zmienić, ale są przymiotem wewnętrznym duszy i dlatego
wszędzie, nawet mimo woli się zdradzającym. Może i pokorny i zarozumiały
czynić to samo, jak tu opowiada P. Jezus, że jeden i drugi wstąpili
do kościoła, aby się modlić; obaj też rzeczywiście się modlili,
ale każdy po swojemu; czynili obaj to samo, ale nie tak samo.

\(3\) Zarozumiały więc faryzeusz uważa się za coś lepszego od innych:
«żem nie jest jako inni ludzie,» siebie tylko ceni, a innymi pogardza.
Zarozumiałość ta u jednych jest większa, u innych mniejsza, w miarę tego
do ilu i jakich mniemanych lub rzeczywistych zalet naszych się odnosi.
Faryzeusz z Ewangelii zdaje się, że rzeczywiście nie był ani drapieżnym,
ani niesprawiedliwym, ani cudzołożnikiem, – przynajmniej nie było mu
można zarzucać ani rozboju, ani kradzieży, ani cudzołóstwa; ale to nie
daje mu prawa do przechwalania się ani do pomiatania drugimi. Bo cóż
wielkiego, że nie dopuścił się zbrodni, zwłaszcza jeżeli był w takiem
położeniu, że nie potrzebował ani kraść, ani źle czynić? A przecież dość
podobni są do niego ci, którzy z chełpliwością zaliczają się
do «porządnych ludzi». Jestem «porządnym człowiekiem», mówią, «więc
i w kościele należy mi się lepsze miejsce i na ulicy powinni mi
ustępować z drogi; nie mogę się też z lada kim bratać». Im więcej wmówi
w siebie, że jest «porządnym człowiekiem», tem większe ma wymagania
i tem dziksze rości sobie pretensje i prawa, a tem łatwiej o lada co się
obraża, mimo, że aby być takim «porządnym człowiekiem» wystarcza nie
być w kryminale i mieć niezbyt łatane i nie bardzo pomięte odzienie.
Wielkaż mi to rzecz. Z pewnością jest i to łaska Boża, jeśli się kto
przez całe życie nigdy żadnej nie dopuścił zbrodni, a jeszcze większa,
jeśli nigdy nie popełnił grzechu śmiertelnego, jest więc za co dziękować
Bogu; tylko nie trzeba za to dziękować tak, jak faryzeusz. Jeżelibyś
znał siebie i należycie zdawał sobie sprawę z tych różnych poruszeń
i namiętności, jakie raz po raz budzą się w sercu twojem, to wiedziałbyś
że jedynie szczęśliwym warunkom i okolicznościom, w jakich cię postawiła
Opatrzność Boska, zawdzięczasz to, żeś nie spadł w gorsze grzechy, niż
niejeden kryminalista, który nie wie, jakim sposobem popadł
w nieszczęście, i nie wynosiłbyś się, ale z pokorą i wstydem
dziękowałbyś P. Bogu, że raczył cię ustrzedz przynajmniej od rzeczy
najgorszych.

\(4\) Po miejscach odpustowych bywają żebracy, chwalący się tem, że są
dziadami z dziadów, a zatem mają swoje dziedziczne miejsca
przed kościołem i chcą uchodzić jakby za panów pomiędzy dziadami.
Ale czyż lepsza jest zarozumiałość onego gospodarza, co po ojcach
odziedziczył, albo nabył kilkadziesiąt morgów pola, i dlatego uważa się
za pierwszego w całej wsi, a z prostym zagrodnikiem prawie mówić już nie
chce? Nie lepszym bywa od onego dziada a dziadów ten, kto wynosi się, iż
jest panem z panów i myśli, że mu wszystko wolno. Zarozumiałości
wszędzie pełno między ludźmi. Nieraz dzieciak poduczył się trochę
w szkole i myśli, że już jest mądry, i ojcu w oczy wmawia nieuctwo;
student uczący się w mieście na urzędnika albo księdza, wstydzi się ojca
w siermięgę ubranego pocałować w rękę, bo zdaje mu się, że on jest coś
lepszego niż ojciec, i ta dziewczyna co poszła do miasta i z miejska się
przybrała, a myśli, że ona to już panna, a inne dziewczęta
w chusteczkach na głowie to dziewki; i ów, co gdzieś kiedyż przemówił
na wiecu, albo wydrukowano go w gazecie, a już ma się za wielkiego
i bardzo mądrego człowieka ; u takich i tym podobnych ludzi w głowie
i w sercu zarozumiałość.

\(5\) Dalej chełpi się faryzeusz: «poszczę dwakroć w tydzień, dawam
dziesięciny ze wszystkiego co mam.» Dobrzeć robił, że to czynił,
ale źle, że się tem chwalił. Podobny on w tem do kury, co skoro jajko
zniosła, gdacze, żeby wszyscy wiedzieli, jak wielkiej dokazała rzeczy.
Czyń dobrze, ale nie chwal się tem, ani przed ludźmi, ani przed samym
sobą we własnym sercu, bo tem psujesz by też najlepszą sprawę. Dobra
jest pobożność i jak mówi Pismo św. «do wszystkiego pożyteczna;»
ale jeśli się niej przyczepi zarozumiałość, od razu przemienia się
w świętoszkostwo. Chodzi kto często do kościoła, przystępuje co tydzień,
albo i częściej do św. Sakramentów, lubi czytywać książki pobożne
i rozmawiać o P. Bogu i Świętych Pańskich, rzecz to doskonała; ale niech
tylko przymiesza się do tego zarozumiałość, że taki albo taka pocznie
się uważać za coś lepszego od innych, myśleć, że inni powinni się
budować z tak świętego przykładu i naśladować go, o lada żartobliwe
słowo gniewa się, każdemu łatkę przypnie, a sama o sobie myśli, że jest
bez skazy: oto już pobożna osoba przedzierzgnęła się w dewotkę.
Podobnież mądrość i roztropność – wielka to cnota i wielki dar Boży;
ale niech do niej przyłączy się zarozumiałość, niech ten mądry sądzie
siebie być mędrszym nad wszystkich, że kto nie podziela jego zdania, ten
jest albo głupi albo zły, a już z mądrego stał się przemądrzałym. I tak
każdą cnotę psuje i wywraca ta nieszczęśliwa zarozumiałość, a nawet
z panien, zachowujących nieskalane dziewictwo, czyni «głupie panny», jak
mówi Boski nasz Zbawiciel.

\(6\) Oto jak głupią i przewrotną jest zarozumiałość. Jak zaś jest
szkodliwą w skutkach swoich, o tem dalej przekonywamy się z dzisiejszej
Ewangelji. Najprzód nie przyczynia ona nam w oczach Bożych
sprawiedliwości, bo dobrze mówi św. Paweł: «Ale u mnie to jest
najmniejsza, żebym był od was sądzony ... lecz ani sam siebie sądzę;
albowiem się w niczem nie czuję; a który mię sądzi, Pan jest.» Nie
jesteśmy takimi, za jakich nas ludzie mają, nie jesteśmy też tyle warci,
jak nam się zdaje; ale o rzeczywistej wartości naszej jedynie
sprawiedliwy sąd wydaje P. Bóg i według tego sądu też weźmiemy nagrodę
lub karę. Daremny tedy trud sadzić się na to, żeby uchodzić za coś
wielkiego w oczach ludzkich, daremniejsza jeszcze rzecz wysoko rozumieć
samemu o sobie, a jedyny prawdziwy rozum starać się o to, żeby podobać
się Bogu i Panu naszemu.

\(7\) Dalej mówi P. Jezus: «Ktokolwiek się podwyższa, będzie uniżon,»
i to nie tylko kiedyś w przyszedłem, ale najczęściej i tu w tem jeszcze
życiu. Doświadczenie uczy, że z nikogo tak się ludzie nie naśmiewają
poza oczyma, a nieraz i w oczy, jak z zarozumiałych pyszałków; im więcej
oni o to się gniewają i obrażają, tem więcej naśmiewcy ich obrabiają.
Nikt też nie miewa tylu przeciwnych sobie, jak zarozumiały; bo
zarozumiałością swoją każdemu staje się przykrym, lekceważy bowiem
drugiego, albo go krytykuje, poniża, byle siebie naprzód wysunąć
i wywyższyć. Rzadko wreszcie zarozumiały znajduje szczerych
i prawdziwych przyjaciół, bo on ani drugim nie jest szczerym
przyjacielem, ani samemu sobie, i na kształt faryzeusza udaje tylko
przyjaźń i wiele innych cnót.

\(8\) Pokora zaś polega na niskiem o sobie i zaletach i zasługach swoich
rozumieniu. «Kto się poniża», rozumie się nie obłudnie w oczach
ludzkich, ale szczerze przed samym sobą, zna i uznaje swoje niedostatki,
a nie ceni siebie dla dobrych przymiotów, jakie mu Bóg a nie ona sam
sobie dał, ten «będzie wywyższon» niekiedy i w tem jeszcze życiu,
a niezawodnie w przyszłem. W tem życiu nieraz się zdarza, że pokornych
spychają na ostanie miejsce i nikt się za nimi nie ujmuje, ani zasług
ich nie uznaje; ale za to Bóg darzy ich pokojem, będącym przedsmakiem
i zadatkiem nieba, jakiego świat dać nie może, wedle obietnicy: «Uczcie
się ode mnie, żem jest cichy i pokornego serca, a najdziecie odpoczynek
duszom waszym.»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 11 Niedziela po Zesłaniu Ducha Świętego   
*2 klasy*   
*Szaty zielone*   
Każda niedziela przypomina Zmartwychwstanie Pańskie i Sakramenty z nim związane. Dzisiejsza niedziela przypomina nam to szczególnie wyraźnie. Jako lekcję czytamy świadectwo św. Pawła o Zmartwychwstaniu, a w ewangelii wspominamy cud Zbawiciela, który ma znaczenie symboliczne. Kościół powtarza przy każdym Chrzcie gest, którym Chrystus uzdrowił głuchoniemego, jako znak otwarcia uszu na słowo Boże i ust na Jego chwałę. W niedziele gromadzimy się w domu Bożym i w Eucharystii otrzymujemy moc i odwagę (ant. na wejście).   


### Introit  
*Ps 67:6-7; 67:36*   
Bóg w mieszkaniu swoim świętym. Ten Bóg wprowadza samotnych do domu. On lud swój potęgą i siłą obdarza.   
*Ps 67:2*   
Powstaje Bóg, a pierzchają nieprzyjaciele Jego; uciekają przed Nim ci, co Go nienawidzą.   
Chwała Ojcu.   
Bóg w mieszkaniu swoim świętym. Ten Bóg wprowadza samotnych do domu. On lud swój potęgą i siłą obdarza.[^1474]   


### Kolekta  
Wszechmocny, wiekuisty Boże, Ty przewyższasz obfitością dobrodziejstw Twoich pragnienia i zasługi błagających Ciebie, obdarz nas miłosierdziem Twoim i odpuść nam, co sumienie niepokoi, a użycz tego, o co prosić się nie ośmielamy.   
Przez Pana.[^1475]   


### Lekcja  
Czytanie z Listu świętego Pawła Apostoła do Koryntian.   
*1 Kor 15:1-10*   
Bracia: Przypominam wam Ewangelię, którą wam głosiłem i którąście przyjęli, i w której trwacie. Przez nią też i zbawieni będziecie, jeśli ją zachowacie taką, jaką wam głosiłem: chyba żeście na próżno uwierzyli. Bo naprzód podałem wam, com też otrzymał, że Chrystus umarł za grzechy nasze według Pisma, i że był pogrzebany, i że zmartwychwstał trzeciego dnia według Pisma, że ukazał się Kefasowi, a potem jedenastu. Potem widziało Go jednocześnie więcej niż pięciuset braci, z których wielu żyje dotychczas, a niektórzy pomarli. Potem ukazał się Jakubowi, potem wszystkim Apostołom. A w końcu po wszystkich, niby poronionemu płodowi, ukazał się i mnie. Bom ja jest najmniejszy z Apostołów, niegodny zwać się Apostołem, i żem prześladował Kościół Boży. A z łaski Bożej jestem tym, czym jestem, i łaska Jego na próżno nie była mi dana.[^1476]   


### Graduał  
*Ps 27:7 27:1*   
Na Boga się zdałem, a On mnie pokrzepił, przeto me serce radością przejęte i dzięki Mu składam ochotnie.   
V. Do Ciebie wołam, Panie. Boże mój, nie milcz na prośbę moją, nie odstępuj ode mnie. Alleluja, alleluja.   
*Ps 80:2-3*   
Śpiewajcie z radością Bogu, mocy naszej, wznoście okrzyki Bogu Jakuba. Zanućcie pieśń dźwięczną i uderzcie w cytry. Alleluja.[^1477]   


### Ewangelia  
Ciąg dalszy ☩ Ewangelii świętej według Marka.   
*Mk 7:31-37*   
Onego czasu: Jezus, wyszedłszy z granic Tyru przez Sydon, przyszedł nad Morze Galilejskie poprzez granice Dekapolu. I przywiedziono Mu głuchego i niemego, prosząc Go, aby włożył nań rękę. A wziąwszy go na bok, z dala od rzeszy, włożył palce swoje w uszy jego, a śliną swą dotknął języka jego i wejrzawszy w niebo westchnął, i rzekł do niego: «Effetha!» to znaczy: «Otwórz się». I natychmiast otworzyły się uszy jego, i rozwiązały się więzy języka jego, i mówił dobrze. I rozkazał im, aby nikomu nie powiadali. Ale im więcej im nakazywał, tym więcej jeszcze rozgłaszali i tym bardziej zdumiewali się, mówiąc: «Dobrze wszystko uczynił, i głuchym sprawił, że słyszą, i niemym, że mówią».[^1478]   


### Antyfona na Ofiarowanie  
*Ps 29:2-3*   
Wysławiam Cię, Panie, żeś mnie ocalił i nie dałeś mym wrogom cieszyć się z mej zguby, Panie, wołam do Ciebie i zachowałeś mi życie.[^1479]   


### Sekreta  
Wejrzyj łaskawie, prosimy Cię Panie, na usłużność naszą, a ofiara nasza niechaj będzie dla Ciebie miłą daniną, a dla nas wsparciem w słabości.   
Przez Pana.[^1480]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1481]   


### Antyfona na Komunię  
*Prz 3:9-10*   
Czyń Panu ofiary z majętności twojej i z pierwocin plonów twoich, a napełnią się spichlerze twoje zbożem i piwnice obfitować będą w wino.[^1482]   


### Pokomunia  
Prosimy cię, Panie, daj nam doznać spożywając Twój Sakrament, pomocy na duszy i ciele, abyśmy całkowicie uzdrowieni cieszyli się pełnią niebiańskiej łaski.   
Przez Pana.[^1483]   


### Objaśnienia Ewangelii  

\(1\) Na różne sposoby P. Jezus czyni cuda swoje i okazuje, że jest
Panem wszechwładnym nad wszystkiem stworzeniem. Czasem czyni tak jak
onemu trędowatemu, któremu rzekł: «chcę, bądź oczyszczon;» innym, jak
setnikowi, oznajmia: «idź, a jakoś uwierzył, niech ci się stanie;»
najczęściej uzdrawia P. Jezus chorych dotknięciem ręki, jak to widać
w dzisiejszej Ewangelji. Proszą Go, «aby nań rękę włożył», ufając, że to
zupełnie wystarczy, aby głuchoniemy, którego my przyprowadzili, uzyskał
zdrowie. Tym razem P. Jezus spełnia cud w sposób pełny zbawiennych dla
nas nauk.

\(2\) «Wziąwszy go na stronę od rzeszy ...» Kto pragnie usłyszeć głos
Boży, potrzeba, aby usunął się od wrzawy i ludzi. Nie nauczył się nigdy
«mówić dobrze ten,» kto wiele z ludźmi a mało na samotności rozmawia
z Bogiem i z duszą własną. «Wpuścił palce swoje w uszy jego ...» jakby
chciał wyjąć z nich to, co je zatkało, i co nie dopuszcza do wnętrza
żadnego głosu. Chociaż P. Bóg nieraz bardzo głośno do serca grzesznika
przemawia, on jednak Go nie słyszy, bo w uszach jego wciąż jeszcze
dźwięczy wszystko, czego przez długie może lata nasłuchał się przeciw
wierze i dobrym obyczajom. «A splunąwszy dotknął języka jego:» gdy śliny
w ustach zabraknie, to i zdrowemu nie podobna mówić zrozumiale; ślina
z ust Pańskich potrzebna, żeby ten niemy mógł mówić dobrze i zbożnie. Bo
to ślina Słowa przedwiecznego, więc i daje dar słowa. «A wejrzawszy
w niebo,» żeby Ojcu niebieskiemu, do którego wszystko zawsze odnosił,
dać chwałę, «westchnął», już to z politowania nad głuchoniemym, już też
z gorącości modlitwy wzniesionej do Boga. «I rzekł mu: Effeta! To jest:
otwórz się.» Jest to już rozkaz stanowczy, który sam jeden wystarczał
bez poprzednich ceremonij, tak samo jako i każda z tych ceremonij byłaby
wystarczyła, jeżeliby tak by chciał P. Jezus.

\(3\) Ceremonje są potrzebne nie P. Bogu, ale nam ludziom, którzyśmy
złożeni z duszy i ciała. Dusza bowiem jedynie przez zmysły ciała nabiera
świadomości o tem, co poza nią dzieje, i na zewnątrz też tylko przez
członki i zmysły ciała może działać. Dlatego też P. Bóg w Kościele Bożym
postanowił, żeby Sakramenta św. i Msza św. i wszelkie nabożeństwa
odbywały się z pewnemi przepisanemi ceremoniami czyli obrządkami.
Ceremonje te nie stanowią wprawdzie istoty ani ducha rzeczy świętych,
ale mają podtrzymywać w nas należne dla nich poważanie i uwagę. Do tego
potrzeba, żeby te ceremonje znać i rozumieć, a zarazem, żeby je
zachowywać, o ile to do każdego w szczególności należy. Niestety wielu
nie ma wyobrażenia o ceremoniach, a może nawet o istocie i znaczeniu
Mszy św., nie wie że np. wszedłszy do kościoła należy przeżegnać się
wodą święconą i przyklęknąć przed Przenajświętszym Sakramentem; inni nie
wiedzą, co trzeba robić, kiedy im wypadnie podawać dziecię do chrztu
św. lub kiedy przystępują do ślubu. Jeśli komu, nieobytemu ze zwyczajami
dworskiemi, wypadnie stawić się na dworze panującego, to starannie
dowiaduje się, jak się tam powinien zachować, żeby się nie narazić
na zawstydzenie, albo na śmieszność; a przecież i najpotężniejszy cesarz
jest mizernym prochem w porównaniu z Panem Bogiem.

\(4\) «I mówił dobrze.» O języku bardzo ostro mówi Pismo św. Mianowicie
Jakób św. Apostoł tak pisze: «Jeśli kto w słowie nie upada, ten jest mąż
doskonały; może też wędzidłem kierować wszystko ciało. A jeśli koniom
wędzidła w gębę wprawiamy, aby nam posłuszne były, i wszystko ich ciało
obracamy. Oto i okręty wielkie będąc, i gdy je srogie wiatry pędzą,
obracane bywają od małego steru, gdzie wola sterującego zechce. Tak
i język małyć wprawdzie członek jest, ale wielkie rzeczy podnosi. Oto
jak mały ogień jako wielki las spala. I język jest ogień, powszechność
nieprawości. Język postanowiony jest między członkami naszemi,
który plugawi wszystko ciało i zapalony od piekła, zapala koło
narodzenia naszego. Albowiem wszystko przyrodzenie zwierząt i ptaków,
i płazów, i innych uskromione bywa i ukrócone jest od przyrodzenia
ludzkiego. Lecz języka żaden z ludzi nie może ukrócić; złe niespokojne,
pełen jest jadu śmiertelnego. Przezeń błogosławimy Boga i Ojca,
i przezeń przeklinamy ludzi, którzy na podobieństwo Boże sprawieni są;
z tychże ust wychodzi błogosławieństwo i przeklęctwo. Nie ma to tak być,
bracia moi. Izali źródło z tegoż poniku wypuszcza słodką i gorzką wodę?
Izali może, bracia moi, figa winne jagody rodzić; albo winna macica
figi? Tak ani słona słodkiej wody uczynić może. Który mądry i ćwiczony
między wami? Niech pokaże z dobrego obcowania sprawę swą w cichości
i mądrości. Lecz jeżeli zazdrość gorzką macie i sporyby były w sercach
waszych; nie chciejcie się chlubić i kłamcami być przeciwko prawdzie.»
Prócz przekleństwa, swarów i kłamstwa, o których tu Apostoł wspomina,
wiele innych jeszcze jest grzechów językowych, jako to: plotki, obmowy
i potwarze, rozmowy i żarty niewstydliwe, podjudzanie do niezgody
i nienawiści, herezje i bluźnierstwa przeciw Bogu i wierze świętej,
buntowanie przeciw władzy duchownej albo świeckiej, krytykowanie
wszystkiego i wszystkich itd.

\(5\) Przykazał P. Jezus tym, którzy chorego do Niego przyprowadzili
i byli świadkami cudownego uzdrowienia, żeby nikomu nie powiadali, co
byli widzieli. Nie lubi P. Jezus rozgłosu, ale sam zachowuje, co
wszystkim zaleca: «niechaj nie wie lewica twoja, co prawica twoja
czyni.» A ludzie nieraz całkiem przeciwnie postępują; nie tylko pragną
pochwał ludzkich, ale i przechwalają się z rzeczy, których nigdy nie
uczynili.

\(6\) «Dobrze wszystko uczynił». Przykazaniem swojem o zamilczeniu tego
cudu nie chciał P. Jezus onych ludzi zobowiązywać pod grzechem,
ale tylko objawił usposobienie Serca swojego, nie ubiegającego się
za sławą. Z serca wezbranego podziwem i wdzięcznością rozgłaszają co się
stało i porywają lud wszystek do wychwalania P. Jezusa i wyznawania Mu,
«że dobrze wszystko uczynił». Oby i ciebie można przekonać, że cokolwiek
P. Jezus względem ciebie i twoich zarządza, czy nawiedza krzyżami, czy
też darzy powodzeniem, wszystko dobrze, bo z dobrego robi serca.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 12 Niedziela po Zesłaniu Ducha Świętego   
*2 klasy*   
*Szaty zielone*   
Słowa Chrystusa: «Błogosławione oczy, które widzą, co wy widzicie» odnoszą się do wszystkich dzieci Kościoła. W Starym Testamencie obowiązywały te same przykazania, w ludziach tkwiły te same namiętności, a nie mieli oni Sakramentów świętych i wszystkich łask, jakie one przynoszą. Dzisiaj Chrystus staje przed nami jako pośrednik Nowego Przymierza doskonalszego niż Stare (lekcja) i jako miłosierny Samarytanin, który pochyła się nad duszą ludzką, obrabowaną z łaski i poranioną, aby ją uzdrowić (ewangelia).   


### Introit  
*Ps 69:2-3*   
Boże, wejrzyj ku wspomożeniu memu, Panie pospiesz ku ratunkowi memu. Niech się zawstydzą i okryją rumieńcem, którzy na życie me godzą.   
*Ps 69:4*   
Niechaj się cofną i wstydem okryją ci, którzy z nieszczęść moich się weselą.   
Chwała Ojcu.   
Boże, wejrzyj ku wspomożeniu memu, Panie pospiesz ku ratunkowi memu. Niech się zawstydzą i okryją rumieńcem, którzy na życie me godzą.[^1484]   


### Kolekta  
Wszechmocny, miłosierny Boże, dzięki Twej łasce wierni Twoi służą Ci godnie i chwalebnie, daj nam prosimy Cię, dążyć bez przeszkody do dóbr, które obiecujesz.   
Przez Pana.[^1485]   


### Lekcja  
Czytanie z Listu świętego Pawła Apostoła do Koryntian.   
*2 Kor 3:4-9*   
*Apostołowie, ich następcy biskupi i kapłani oraz wszyscy chrześcijanie pełnią służbę, która przewyższa wszystkie godności Starego Testamentu.*   
Bracia: Ufność taką mamy przez Chrystusa ku Bogu. Nie jakobyśmy zdolni byli pomyśleć co sami z siebie, jako z siebie, ale zdolność nasza z Boga jest. On też uzdolnił nas, abyśmy się stali sługami nowego Przymierza, nie według litery, ale według Ducha: bo litera zabija, a Duch ożywia. A jeśli posługa śmierci, wyryta literami na kamieniach, była w takiej chwale, że synowie Izraela nie mogli patrzeć na twarz Mojżeszową dla jasności oblicza jego, która zniknąć miała, jakoż więcej posługa Ducha będzie w chwale. Albowiem jeśli chwałą jest posługa potępienia, daleko bardziej w chwałę obfitować będzie posługa sprawiedliwości.[^1486]   


### Graduał  
*Ps 33, 2-3*   
W każdym czasie będę błogosławił Panu; na ustach moich zawsze Jego chwała.   
V. W Panu dusza moja będzie się chlubiła: niech słyszą pokorni i niech się weselą. Alleluja, Alleluja.   
*Ps 87,2*   
Panie Boże, Zbawicielu mój, podczas dnia wołam i w nocy żalę się przed Tobą. Alleluja.[^1487]   


### Ewangelia  
Ciąg dalszy ☩ Ewangelii świętej według Łukasza.   
*Łk 10:23-37*   
*Zasada moralności chrześcijańskiej jest bardzo prosta, lecz wymagająca: miłość Boga nade wszystko oraz miłość wszystkich ludzi.*   
Onego czasu: Rzekł Jezus uczniom swoim: «Błogosławione oczy, które widzą, co wy widzicie. Bo powiadam wam, że wielu proroków i królów chciało widzieć, co wy widzicie, a nie widzieli, i słyszeć, co słyszycie, a nie słyszeli».   
A oto pewien biegły w Zakonie powstał doświadczając Go i rzekł: «Nauczycielu, co mam czynić, abym osiągnął życie wieczne?» A On rzekł do niego: «W Prawie co napisano? jako czytasz?» A on odpowiadając rzekł: «Będziesz miłował Pana Boga twego ze wszystkiego serca twego i ze wszystkiej duszy twojej, i ze wszystkich sił twoich, i ze wszystkiej myśli twojej, a bliźniego twego jak siebie samego». Rzekł mu: «Dobrześ odpowiedział. Czyń to, a będziesz żył». On zaś, chcąc się usprawiedliwić, rzekł do Jezusa: «A któż jest moim bliźnim?» Jezus zaś, podejmując pytanie, rzekł:   
«Człowiek pewien zstępował z Jerozolimy do Jerycha i wpadł między złoczyńców, którzy go też złupili i rany zadawszy odeszli, zostawiając na pół umarłego. I zdarzyło się, że kapłan pewien zstępował tąż drogą i ujrzawszy go minął. Także i lewita, będąc blisko miejsca i widząc go, minął. A Samarytanin pewien, zdążając drogą, przechodził obok niego i ujrzawszy go użalił się nad nim. I przybliżywszy się zawiązał rany jego, nalewając oliwy i wina, posadził go na swe juczne zwierzę i zawiózł do gospody, i pielęgnował go. A nazajutrz wyjął dwa denary i wręczył je właścicielowi gospody, mówiąc: Miej nad nim pieczę, a cokolwiek ponad to wydasz, ja, gdy się wrócę, oddam tobie.   
Któryż z tych trzech zdaje ci się być bliźnim tego, co wpadł między złoczyńców?» A on rzekł: «Ten, który mu miłosierdzie okazał». I rzekł mu Jezus: «Idź, a czyń i ty podobnie».[^1488]   


### Antyfona na Ofiarowanie  
*Wj 32:11 32:13; 32:14*   
Mojżesz modlił się do Pana, Boga swego mówiąc: Czemuż Panie, gniewa się zapalczywość Twoja przeciw ludowi Twemu? Niech ucichnie gniew Twój. Wspomnij na Abrahama, Izaaka i Jakuba, którym przysiągłeś dać ziemię mlekiem i miodem płynącą. I dał się ubłagać Pan, żeby nie czynił złego, którym zagroził ludowi swemu.[^1489]   


### Sekreta  
Panie, wejrzyj łaskawie na dary ofiarne, które składamy na Twoim świętym ołtarzu, aby wyjednując nam przebaczenie przyniosły chwałę Twojemu imieniu.   
Przez Pana.[^1490]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1491]   


### Antyfona na Komunię  
*Ps 103:13; 103:14-15*   
*Chleb, wino i oliwa podtrzymują doczesne życie człowieka. Jako materia sakramentów służą życiu nadprzyrodzonemu.*   
Owocem dzieł Twoich, Panie, nasyca się ziemia. Ty sprawiasz, że ziemia rodzi pokarm: wino, aby rozweselało serce człowieka i oliwę, aby odświeżała jego oblicze i chleb, aby krzepił jego serce.[^1492]   


### Pokomunia  
Prosimy Cię Panie, niech udział w świętym misterium wleje w nas nowe życie, uwolni od win i zapewni obronę.   
Przez Pana.[^1493]   


### Objaśnienia Ewangelii  

\(1\) «Błogosławione oczy, które widzą, co wy widzicie.» Porównywa
P. Jezus Apostołów z tymi, co żyli przed nimi i nazywa ich
błogosławienymi z tego powodu, że doczekali się tego, czego tamci tylko
się spodziewali, mianowicie doczekali się przyjścia P. Jezusa, widzieli
na własne oczy Jego cuda, słyszeli, przyjęli i zachowali Jego naukę i za
to otrzymali z własnych ust Jego tę wielką obietnicę: «weselcie się,
że imiona wasze zapisane są w niebiesiech.» Błogosławieni jesteśmy i my
nad poganami, którzy o P. Jezusie nic nie słyszeli i dlatego «w cieniu
śmierci siedzą;» błogosławieniśmy też nad wielu chrześcijan,
którzy widzą Kościół i słyszą o nim, a przecież nie wierzą;
błogosławieniśmy wreszcie nad tych, co żyli za czasów P. Jezusa, bo
widzimy to, czego ani nie widzieli, iż świat stał się chrześcijańskim,
że Kościół św. nie tylko jest założony, ale że i przetrwał tyle i tak
wielkich burz i przez tyle wieków zawsze wychodził z nich zwycięsko.
To zaś dziwnie utwierdza nas w wierze, z nic nie ujmuje z onego drugiego
błogosławieństwa, nam szczególnie danego: «Błogosławieni, którzy nie
widzieli, a uwierzyli.»

\(2\) W niedobrym zamiarze, bo «kusząc», ale dobre jednak stawia pytanie
ten «biegły w zakonie: co czyniąc, dostąpię żywota wiecznego?»
To pytanie często i my stawiać sobie powinniśmy, zwłaszcza wtenczas,
kiedy mamy cokolwiek ważniejszego postanowić. Masz np. postanowić, czy
z taką a taką ożenić się albo nie; pytasz się wtedy, ile ona ma majątku,
czy urodziwa, jakie ma pokrewieństwa itd., ale najważniejsze pytanie:
«co czyniąc», tj. czy żeniąc się z nią albo nie żeniąc, łatwiej
i bezpieczniej «dostąpisz zbawienia wiecznego?» To pytanie całkiem
pomijasz, albo zupełnie pobieżnie na nie sobie odpowiadasz. Podobnież
bywa, kiedy kto ma się decydować, czy przyjąć lub starać się o jakiś
urząd albo służbę, czy przenieść się do miasta, albo nawet gdzieś
za morze do dalekich krajów. Czemu tak się dzieje? Bo większa część
ludzi więcej dba o pożytki i powodzenie doczesne niż o żywot wieczny,
a mało kto idzie za tym głosem Bożym: «Szukajcież tedy najprzód
królestwa Bożego i sprawiedliwości jego, a to wszystko będzie wam
przydano.»

\(3\) Doskonale, tak jak przystało na człowieka biegłego w Piśmie,
odpowiadał faryzeusz, że aby dostać się do nieba, trzeba miłować Boga
i bliźniego. P. Jezus chwali go za to: «dobrześ powiedział.» Miłość
P. Boga polega \[1\] na tem, żeby Boga ocenić tak, jak na to zasługuje,
a więc nade wszystko. Cokolwiek może być wielkiem, potężnem, mądrem,
zacnem, dobrem, pięknem lub pod jakimkolwiek względem cennem –
nieskończenie większym, potężniejszym, mędrszym, zacniejszym, lepszym,
piękniejszym jest Pan i Bóg nasz. Ceniąc P. Boga nade wszystko,
rozumiemy, że On jest pierwszym i pierwsze też wszędzie i zawsze miejsce
Jemu się należy; a jeżeli wola idzie za tem rozumieniem, to pragnie
i chce ze wszystkich sił, żeby On wyłącznie i rzeczywiście zajmował
pierwsze miejsce we wszystkich myślach i zamysłach naszych,
we wszystkiem mówieniu i milczeniu naszem, we wszystkiem działaniu
i odpoczywaniu naszem a nawet w marzeniach naszych, a nade wszystko
w śmierci naszej. To cenienie Boga nade wszystko czyli uwielbienie Boga
jest fundamentem miłości Bożej, samo zaś koniecznie potrzebuje opierać
się na należytej znajomości Boga; bo jakże cenić i uwielbiać kogoś,
którego nie znam, albo znam niedostatecznie tylko? Miłość Boga polega
\[2\] na życzliwości dla szczerej, dzielnej, posuwającej się aż
do poświęcenia i ofiarności bez granic. Życzliwość ta sprawia,
że z jednej strony pragniemy i staramy się oszczędzić Mu wszelkiej
przykrości, a cóż dopiero zniewagi i krzywdy, a z drugiej pragniemy
i staramy się wygodzić Mu we wszystkiem, co tylko możemy i czegokolwiek
On od nas żąda lub spodziewa się. Dlatego mówi P. Jezus: «kto ma
przykazanie moje i zachowa je, ten jest, który mię miłuje,» to znaczy,
że prawdziwym dowodem miłości jest chowanie przykazań, czyli strzeżenie
się złego, a czynienie dobrze ze względu na Boga. Miłość Boga polega
wreszcie \[3\] na pragnieniu, aby posiadać Boga w tem życiu przez łaskę
poświęcającą, a w przyszedłem przez chwilę wiekuistą, oraz należeć
zupełnie do Boga. Wglądnij w siebie, czy kochasz Pana Boga, czy cenisz
i uwielbiasz Go nade wszystko? Czy starasz się, żeby nie obrazić Go
śmiertelnym, nie zasmucić powszednim grzechem? Czy P. Bóg u ciebie jest
na pierwszym miejscu i czy zajmuje pierwsze miejsce w myślach
i marzeniach twoich, w słowach i czynach twoich? Czy pragniesz należeć
do Pana Boga i być zależnym od niego? Czy wreszcie tęsknisz do Niego
i do Jego nieba?

\(4\) Miłość bliźniego podobnie podlega \[1\] na tem, żeby go szanować
i cenić tak jak chcemy, żeby bliźni nas szanowali i cenili, chociaż
wiemy, że mamy dużo rozmaitych niedostatków, a przecież miłość własna
sprawia, że na wszelkie wady, grzechy i występki własne umiemy znaleźć
jaką wymówkę, a nieraz nawet wiele wad swoich wcale nie spostrzegamy.
Dlatego to P. Jezus tak bardzo nakazuje: «nie sądźcie, a nie będziecie
sądzeni,» bo wie, że nic tak nie niszczy miłości, jak sądzenie,
krytykowanie, obmowa, grzechy te bowiem niweczą szacunek dla bliźniego,
będący podstawą miłości. \[2\] Istotą miłości jest usposobienie,
polegające na tem, aby z szczerego serca życzyć drugim dobrego, a nie
dbać ani uważać, czy nam z nimi jest dobrze lub źle. Ta życzliwość
sprawia, iż staramy się bliźnim oszczędzać przykrości, a więcej jeszcze
wszelkiej szkody na duszy i na ciele, i choćby kosztem własnych wygód
i dogodności usiłujemy tym, których kochamy, ułatwiać i życie i drogę
do nieba. \[3\] Szczytem miłości, a taka powinna być między mężem
a żoną, między członkami jednej rodziny, między przyjaciółmi itp., jest
pragnienie należenia do siebie nawzajem. Biednyż ro człowiek, co nie
umie kochać ani Boga, ani bliźnich, ani nikogo, jeno samego siebie.

\(5\) Kto zaś jest bliźnim naszym, na to odpowiada dzisiejsza
przypowieść o Samarytaninie. Każdy, czy swój, czy też obcy, każdy bez
wyjątku, kto potrzebuje jakiejkolwiek pomocy i ofiarności, ten jest
bliźnim moim i tego miłować powinienem.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 13 Niedziela po Zesłaniu Ducha Świętego   
*2 klasy*   
*Szaty zielone*   
Nadzieja naszego zbawienia opiera się na obietnicach Bożych. Pan Bóg obiecał Abrahamowi, że rozmnoży jego potomstwo jak gwiazdy na niebie i że z tego potomstwa wybierze Zbawiciela świata. Gdy nadeszła pełnia czasów, Bóg spełnił obietnicę zsyłając na świat swojego Syna, który jako człowiek pochodził z potomstwa Abrahama (lekcja). Chrystus zawarł nowe przymierze między Bogiem a ludźmi, które obejmuje wszystkie narody. Podstawą zbawienia nie jest już przynależność do narodu wybranego, lecz wiara w Chrystusa, przez którego Bóg obiecał nas zbawić (ewangelia). Jako uczestnicy Nowego Przymierza powołujemy się na obietnice Boże (ant. na wejście, graduał) i prosimy Boga o pomnożenie wiary, nadziei i miłości. Stanowią one naszą odpowiedź na wezwanie Boże.   


### Introit  
*Ps 73:20; 73:19; 73:23*   
Wejrzyj, o Panie, na Twoje przymierze: o życiu Twych ubogich nie zapominaj na wieki; powstań, o Panie, prowadź sprawę Twoją, nie zapominaj wołania tych, co Cię szukają.   
*Ps 73:1*   
Czemu, o Boże, całkiem nas opuszczasz i gniew Twój się sroży na owce Twego pastwiska?   
Chwała Ojcu.   
Wejrzyj, o Panie, na Twoje przymierze: o życiu Twych ubogich nie zapominaj na wieki; powstań, o Panie, prowadź sprawę Twoją, nie zapominaj wołania tych, co Cię szukają.[^1494]   


### Kolekta  
Wszechmogący, wieczny Boże, pomnóż w nas wiarę, nadzieję i miłość, abyśmy zaś mogli osiągnąć to, co obiecujesz, daj nam ukochać Twoje przykazania.   
Przez Pana.[^1495]   


### Lekcja  
Czytanie z Listu świętego Pawła Apostoła do Galatów.   
*Ga 3:16-22*   
*Żydzi, zwłaszcza faryzeusze, wierzyli, że osiągną zbawienie dzięki drobiazgowemu przestrzeganiu Prawa Mojżeszowego, natomiast św. Paweł zwraca uwagę, że nie obala ono obietnicy danej kilkaset lat wcześniej. Prawo Mojżeszowe było środkiem podtrzymania prawdziwej religii aż do nadejścia Mesjasza. Gdy obietnice dane Abrahamowi zostały spełnione w potomku Abrahama, to jest w Chrystusie, Stare Przymierze straciło moc obowiązującą. Zbawienie osiąga się przez wiarę w Jezusa Chrystusa i życie według Jego Ewangelii.*   
Bracia: Obietnice były dane Abrahamowi i potomstwu jego. Nie powiedziano: I potomkom, jakoby mowa była o wielu, ale jak gdyby o jednym: I potomkowi twemu, którym jest Chrystus.   
Powiadam tedy: Testamentu potwierdzonego przez Boga nie może obalić Zakon dany w czteryta trzydzieści lat później, żeby obietnica stała się próżna. Albowiem jeżeli dziedzictwo dane było na mocy Zakonu, to już nie z obietnicy. A jednak Abrahamowi przez obietnicę Bóg udzielił daru łaski.   
Po cóż więc Zakon? Nadany był ze względu na przestępstwa, ażby przyszło potomstwo, któremu dana była obietnica: ogłosili go Aniołowie za sprawą pośrednika. Lecz nie masz miejsca na pośrednika tam, gdzie jest tylko jedna strona, a Bóg jest jeden.   
Czyżby tedy Zakon przeciwny był obietnicom Bożym? Bynajmniej. Gdyby bowiem dany był Zakon, który by mógł ożywiać, usprawiedliwienie byłoby rzeczywiście z Zakonu. Lecz Pismo zamknęło wszystko pod grzechem, aby przez wiarę w Jezusa Chrystusa ziściła się obietnica wierzącym.[^1496]   


### Graduał  
*Ps 73:20; 73:19; 73:22*   
Wejrzyj, o Panie, na Twoje przymierze: o życiu Twych ubogich nie zapominaj na wieki.   
V. Powstań, o Panie, prowadź sprawę Twoją: wspomnij na zniewagę Twych sług. Alleluja, alleluja.   
*Ps 89:1*   
Panie, Tyś był ucieczką naszą z pokolenia na pokolenie. Alleluja.[^1497]   


### Ewangelia  
Ciąg dalszy ☩ Ewangelii świętej według Łukasza.   
*Łk 17:11-19*   
*Zbawiciel uzdrawiał Żydów i Samarytan, którzy weń wierzyli. Jego Kościół nadal niesie zbawienie wszystkim, którzy wierzą w Chrystusa.*   
Onego czasu: Gdy Jezus zdążał do Jeruzalem, przechodził środkiem Samarii i Galilei. A gdy wchodził do niektórej osady, zabiegło mu drogę dziesięciu mężów trędowatych, którzy stanęli z daleka i zawołali mówiąc: «Jezusie, nauczycielu, zmiłuj się nad nami!» A ujrzawszy ich rzekł: «Idźcie, ukażcie się kapłanom». I stało się, gdy szli, że byli oczyszczeni.   
A jeden z nich, skoro zobaczył, że był uzdrowiony, wrócił się, głosem wielkim wielbiąc Boga, i padł na oblicze do stóp Jego, dziękując: a był to Samarytanin. A Jezus odpowiadając rzekł: «Czyż nie dziesięciu było oczyszczonych? Gdzie jest dziewięciu? Nie znalazł się nikt, kto by wrócił i dał chwałę Bogu, jeno ten cudzoziemiec». I rzekł mu: «Wstań, idź, bo wiara twoja uzdrowiła cię».[^1498]   


### Antyfona na Ofiarowanie  
*Mdr 16:20*   
Tobie ufam, o Panie; mówię: Ty jesteś Bogiem moim, w Twoim ręku losy moje.[^1499]   


### Sekreta  
Panie, wejrzyj łaskawie na Twój lud, wejrzyj łaskawie na jego dary, a przejednany tą ofiarą udziel nam przebaczenia i wysłuchaj naszych próśb.   
Przez Pana.[^1500]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1501]   


### Antyfona na Komunię  
*Mdr 16:20*   
Panie, dałeś nam chleb z nieba, mający w sobie wszystkie rozkosze i słodkość wszelkiego smaku.[^1502]   


### Pokomunia  
Prosimy Cię, Panie, aby przez przyjęcie niebieskiego Sakramentu wzrastała w nas łaska wiecznego Odkupienia.   
Przez Pana.[^1503]   


### Objaśnienia Ewangelii  

\(1\) Potrzeba i z naszej strony niektórych warunków, żeby stać się
uczestnikami szczególniejszych darów Bożych. Jak trędowaci byli dobrze
świadomi swojej nędzy, gorąco pragnęli jej się pozbyć, rozumieli też,
że łaska P. Jezusa może im to sprawić i dlatego dowiedziawszy się
o zbliżaniu się Jego, prędko bez straty czasu porozumieli się ze sobą
i «zabieżyli Mu drogę,» a z uszanowania i pokory «stanęli z daleka
i podnieśli głos, mówiąc: Jezusie Nauczycielu, zmiłuj się nad nami,»
i wreszcie ściśle spełnili, co im P. Jezus nakazał, tak samo i nam
potrzeba czynić. Jeśli chcemy być wysłuchani, musimy gorąco pragnąć
tego, o co prosimy, musimy być przejęci świadomością naszej własnej
niemocy, «nie iżbyśmy byli dostateczni sami z siebie co myśleć, jako
sami z siebie, ale dostateczność nasza z Boga jest,» musimy wreszcie tem
więcej ufać w P. Boga, im więcej wątpimy o sobie. Gdzie są te trzy
warunki, tam nie trudno też o ono «zabieżenie P. Jezusowi,» czyli
o korzystanie z każdej okazji zbliżenia się P. Jezusa ku nam. Taką
okazją jest obecność ustawiczna P. Jezusa w Przenajśw. Sakramencie,
zwłaszcza w tych porach dnia, w których on przez innych jest prawie
opuszczony i jakby zapomniany. Taką okazją szczególnie korzystną bywa
uroczyste wystawienie Przen. Sakramentu; najlepszą jednak okazją
uproszenia wszelkich, choćby największych i nadzwyczajnych łask, jest
Msza św. Są i inne nadzwyczajne okazje, mianowicie miejsca cudowne
i odpusty jubileuszowe, przy których masz zarazem i one zwyczajne okazje
Gdyby ludzie chcieli to zrozumieć i należycie korzystać z różnych i tak
łatwych sposobności, to prędkoby się przekonali, że «nie ukróciła się
ręka Pańska», i że modlitwa przestała być prawdziwą potęgą.

\(2\) «Gdy ujrzał.» Spojrzenie Pana i Boga naszego jest niepojęcie
potężne i dobroczynne. Tak masz w Piśmie św.: «Bóg pojrzał na ziemię
i ... napełnił ją dobrami swemi:» Matka Najświętsza mówi: «Wejrzał
na nizkość służebnicy swojej, a ... oto odtąd błogosławioną mię zwać
będą wszystkie narody.» I o Piotrze św. czytamy, że «Pan, obróciwszy
się, pojrzał na Piotra ... a Piotr wyszedłszy precz, gorzko płakał.»
A wreszcie ono spojrzenie P. Jezusa, które dało nam Matkę Jego
Najświętszą za Matkę najlepszą i najserdeczniejszą: «gdy tedy ujrzał
Jezus Matkę i ucznia, którego miłował, stojącego, rzekł Matce swojej:
Niewiasto, oto syn Twój; potem rzekł uczniowi: Oto Matka twoja.» Daj
Boże każdemu z nas, aby P. Jezus spoglądał na nas i teraz w życiu,
a szczególnie w godzinie  śmierci łaskawem swojem i miłościwem okiem;
ale też daj nam to Boże, żebyśmy nigdy ani na chwilę nie zapominali,
że jesteśmy pod okiem Twojem, serce i wnętrzności nasze przenikającem
i «widzącem w skrytości.»

\(3\) «Idźcie, ukażcie się kapłanom.» Mógł P. Jezus i tych dziesięciu
trędowatych uzdrowić jednym aktem swej woli: «chcę, bądźcie
oczyszczeni.» Dlaczego tedy odsyła ich do kapłanów? Podobno są tego
główne trzy przyczyny. Pierwsza, że chciał P. Jezus zaznaczyć, jak
wielka jest powaga kapłanów przez Niego postanowionych, gdyby nawet byli
tak, jak większa część ówczesnych kapłanów, obłudnikami w najgorszem
tego słowa znaczeniu. Wszak i odpuszczenie grzechów daje ni kto inny,
jeno sam P. Jezus, a jednak grzeszników po nie odsyła do kapłanów swoich
z wyraźnym nakazem: «okażcie się kapłanom», to znaczy okażcie im grzechy
swoje, wyznajcie je szczerze, bez ogródki, niczego przed nimi nie
ukrywając. Ma też każdy dozwolony przystęp do P. Boga i każdy, by też
ostatni nędzarz, ma prawo wołać i prosić: «Ojcze nasz, któryś jest
w niebiesiech», a jednak najskuteczniejszą modlitwę, którą jest Msza
św., zlecił P. Bóg wyłącznie kapłanom i po nią odsyła wszystkich
do kapłanów, jako jest u proroka: «Między przysionkiem a ołtarzem będą
płakać kapłani, słudzy Pańscy, a będą mówić: Przepuść Panie, przepuść
ludowi Twemu ... żalem zdjęty jest Pan nad ziemią swoją, a przepuścił
ludowi swemu.» Chociaż P. Bóg tylko jest Panem, przecież daje kapłanom
moc rozkazywania i zakazywania i wyraźnie mówi do nich: «kto was słucha,
Mnie słucha, a kto wami gardzi, Mną gardzi.»

\(4\) Drugim powodem tego odesłania trędowatych do kapłanów jest ustawa
Mojżeszowa, która dla bezpieczeństwa od zarazy wykluczała trędowatych
od społeczności z ludźmi i zabraniała im powracać do wspólnego z nimi
pożycia, póki by kapłani nie poświadczyli, że są już wolni od trądu.
W nowym Zakonie ustawy, odnoszące się do zdrowia ciała, należą raczej
do władzy świeckiej, niż do duchownej. Gorszy jednak i zaraźliwszy
od trądu jest grzech i władza duchowna korzysta z prawa danego jej
od Boga, żeby szczególnie niebezpiecznych dla wiernych grzeszników
wykluczać ze społeczności chrześcijańskiej. Już Paweł św. nakazuje:
«Pisałem wam w liście, abyście się nie mieszali z porubnikami ... lecz
teraz pisałem wam, żebyście się mieszali, jeśli ten, który się bratem
mianuje, jest porubnikiem, albo łakomym, albo służącym bałwanom, albo
złorzeczącym, albo pijanica, albo drapieżca, żebyście z takowymi ani
jedli.» Takie wykluczenie nazywamy ekskomuniką. Ekskomunika zaś wydana
przez władzę duchowną obowiązuje i ekskomunikowanego i wszystkich
wiernych pod grozą słów Pańskich: «Jeśliby Kościoła nie usłuchał, niech
ci będzie jak poganin i celnik.»

\(5\) Trzecim wreszcie powodem jest wykazanie potrzeby naszego
współdziałania z każdą łaską Bożą. Gdyby trędowaci nie byli usłuchali
rozkazu Pańskiego i nie chcieli pójść ukazać się kapłanom, nie byliby
w drodze uzdrowieni. Zrozumiejże jak potrzebną i pożyteczną jest rzeczą
być posłusznym Bogu, kierować się we wszystkiem nie swoją, ale Bożą
wolą.

\(6\) Na dziesięciu uzdrowionych znalazł się jeden tylko poczuwający się
do wdzięczności i dający chwałę Bogu! I dziś między nami nie lepiej się
dzieje. Mało ma P. Bóg prawdziwie wdzięcznych, ale bardzo wiele
narzekających. Niech tylko P. Bóg kogo w czemkolwiek zasmuci, taki
zwykle już nic nie dba na wszystkie dobrodziejstwa Boże, jeno narzeka.
Tobie np. dał P. Bóg i dostatek chleba, dobre w rodzinie pożycie, dobrą
sławę u ludzi i nad wszystko spokojne sumienie, ale jeśli tobie, albo
dzieciom twym nie da zdrowia, to już narzekasz i gryziesz się, jakbyś
był najnieszczęśliwszą na Bożym świecie istotą. Tobie dóbr znów
doczesnych P. Bóg rzeczywiście dał niewiele i musisz z każdym groszem
się rachować, narzekasz więc dlatego, że P. Bóg o tobie zapomniał,
że i żyć już nie warto i na domiar złego jeszcze zazdrościsz drugim,
którym P. Bóg dał więcej. A jednak rozpatrz się pomiędzy wszystkimi
twoimi znajomymi i porachuj, czy między nimi więcej jest takich,
z którymibyś się chciał na los twój zamienić, czy też takich,
z którymibyś za nic w świecie mieniać się nie chciał? A chociażbyś był
najbiedniejszym między ludźmi, to przecież jesteś o wiele szczęśliwszy
od biednych pogan, Turków i żydów, nie znających Boga, ani Matki
Najświętszej i nie mających nadziei wiecznego zbawienia. Oduczże się
i zaprzestań już raz tego narzekania i gryzienia się, a raczej usłuchaj
Apostoła upominającego: «Zawsze się weselcie ... we wszystkiem
dziękujcie, albowiem ta jest wola Boża w Chrystusie Jezusie, ku nam
wszystkim.»

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 14 Niedziela po Zesłaniu Ducha Świętego   
*2 klasy*   
*Szaty zielone*   
Nie można służyć dwu panom: ciału i duchowi, mamonie i Bogu. Przez wejście do Kościoła dokonaliśmy wyboru, zaciągnęliśmy się do służby Bożej. Gorliwość w tej służbie słabnie czasem pod wpływem troski o sprawy doczesne. Szukamy najpierw innych rzeczy, a na sprawy Królestwa Bożego nie staje już czasu. Dlatego Kościół przypomina: «Szukajcież naprzód Królestwa Bożego... a wszystko inne będzie wam przydane» (ewangelia). Śpiewy mszalne wysławiają szczęście płynące z wiernego oddania się Bogu. (antyfony na wejście i na ofiarowanie, graduał).   


### Introit  
*Ps 83:10-11*   
Obrońco nasz, spojrzyj, Boże, i wejrzyj na oblicze Pomazańca swego. Zaiste, lepszy dzień jeden w przedsionkach Twoich, niźli gdzie indziej tysiące.   
*Ps 83:2-3*   
Jakże miłe są przybytki Twoje, Panie Zastępów! Wzdycha i tęskni dusza moja do przedsionków Twoich.   
Chwała Ojcu.   
Obrońco nasz, spojrzyj, Boże, i wejrzyj na oblicze Pomazańca swego. Zaiste, lepszy dzień jeden w przedsionkach Twoich, niźli gdzie indziej tysiące.[^1504]   


### Kolekta  
Strzeż Twój Kościół, prosimy Cię Panie, w nieustannym miłosierdziu swoim, a że bez Twej pomocy nie ostoi się człowiek śmiertelny, niechaj go stale Twa łaska od rzeczy zgubnych odciąga i prowadzi do zbawienia.   
Przez Pana.[^1505]   


### Lekcja  
Czytanie z Listu świętego Pawła Apostoła do Galatów.   
*Ga 5:16-24*   
*Wyrazem «duch» św. Paweł określa całe życie nadprzyrodzone człowieka, a wyrazem «ciało» wszystkie egoistyczne skłonności natury ludzkiej skażonej przez grzech pierworodny. «Duch nie jest zatem u św. Pawła określeniem duszy, a «ciało» nie jest określeniem fizycznego organizmu człowieka».*   
Bracia: Według ducha postępujcie, a pożądliwościom ciała nie ulegniecie. Ciało bowiem pożąda przeciw duchowi, a duch przeciw ciału, bo sprzeciwiają się one sobie nawzajem, abyście nie czynili cokolwiek chcecie. Jeśli duch wami kieruje, nie jesteście pod Zakonem.   
A jawne są uczynki ciała, takie, jak nierząd, nieczystość, bezwstyd, rozpusta, bałwochwalstwo, gusła, nieprzyjaźnie, swary, zawiści, gniewy, zwady, niesnaski, odstępstwa, zazdrości, zabójstwa, pijaństwa, obżarstwa i tym podobne; o których mówię wam, jak i przedtem mówiłem, że ci, którzy takich rzeczy się dopuszczają, Królestwa Boże nie dostąpią.   
A owocem ducha jest miłość, wesele, pokój, cierpliwość, uprzejmość, dobroć, wspaniałomyślność, łagodność, wierność, skromność, wstrzemięźliwość, czystość. Przeciw takim nie ma Zakonu. A ci, którzy są Chrystusowi, ciało swe ukrzyżowali wraz z namiętnościami i pożądliwościami.[^1506]   


### Graduał  
*Ps 117:8-9*   
Lepiej zawierzyć Panu, niż zawierzyć człowiekowi.   
V. Lepiej zaufać Bogu, niż zaufać możnym świata. Alleluja, alleluja.   
*Ps 94:1*   
Pójdźcie, śpiewajmy Panu, wysławiajmy Boga, Zbawiciela swego. Alleluja.[^1507]   


### Ewangelia  
Ciąg dalszy ☩ Ewangelii świętej według Mateusza.   
*Mt 6:24-33*   
*Chrystus nie zaleca lenistwa, lecz gani zbytnią troskę o sprawy materialne, połączone z brakiem ufności w Opatrzność Bożą.*   
Onego czasu: Rzekł Jezus uczniom swoim: «Nikt nie może dwom panom służyć, bo albo jednego będzie nienawidził, a drugiego będzie miłował: albo przy jednym stać będzie, a drugim wzgardzi. Nie możecie Bogu służyć i mamonie.   
A przeto powiadam wam, nie troszczcie się o życie wasze, co byście jedli, ani o ciało wasze, w co byście je przyoblec mieli. Czyż życie nie jest ważniejsze niż pokarm, a ciało niż odzienie? Wejrzyjcie na ptaki niebieskie, że nie sieją, ani żną, ani zbierają do gumien, a Ojciec wasz niebieski żywi je. Czyście wy nie daleko ważniejsi niźli one? I kto z was przemyśliwaniem może dodać do wzrostu swego łokieć jeden?   
A o odzienie, czemu się troszczycie? Przypatrzcie się liliom polnym, jako rosną: nie pracują ani przędą. A powiadam wam, że nawet Salomon we wszystkiej chwale swojej nie był tak przybrany jak jedna z nich. Jeśli więc tę trawę polną, która dziś jest, a jutro będzie w piec wrzucona, Bóg tak przyodziewa, jakoż daleko więcej was, małej wiary. Nie troszczcież się tedy, mówiąc: co będziemy jeść, albo co będziemy pić, albo czym się będziemy przyodziewać? Bo o to wszystko poganie się pilnie starają. Albowiem wie Ojciec wasz niebieski, że tego wszystkiego potrzebujecie. Szukajcież tedy naprzód Królestwa Bożego i sprawiedliwości jego, a to wszystko będzie wam przydane».[^1508]   


### Antyfona na Ofiarowanie  
*Ps 33:8-9*   
Anioł Pański czuwa nad bogobojnymi i chroni ich od złego. Skosztujcie i zobaczcie, jak dobry jest Pan![^1509]   


### Sekreta  
Spraw, prosimy Cię Panie, aby ta Hostia zbawienna z grzechów nas oczyściła i wyjednała nam przychylność Twej potęgi.   
Przez Pana.[^1510]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1511]   


### Antyfona na Komunię  
*Mt 6:33*   
Szukajcie naprzód Królestwa Bożego, a wszystko będzie wam przydane, tak Pan powiada.[^1512]   


### Pokomunia  
Boże, niechaj Twój Sakrament nas oczyści, wzmocni i doprowadzi do wiecznego zbawienia.   
Przez Pana.[^1513]   


### Objaśnienia Ewangelii  

\(1\) Dzisiejsza św. Ewangelja wyjęta jest z kazania na górze o ośmiu
błogosławieństwach, w którem P. Jezus w wielkich rysach wykłada na czem
polega służba Boża i jakie są jej główne przeszkody. W części
przeznaczonej na bieżącą niedzielę poucza nas P. Jezus, że nie można
dwom panom służyć, a w szczególności Bogu i mamonie, czyli cielcowi
złotemu, dobrom tego świata. «Żaden nie może dwom panom służyć,» oto
nieomylny wyrok Prawdy odwiecznej. Mimo to dziś wielu jest Chrześcijan,
usiłujących Bogu służyć, a zarazem, jak to mówią, i djabłu świeczkę
palić. Jedni z nich nazywają się katolikami i uważają odstępstwo
od katolicyzmu za rzecz sromotną i hańbiącą i gotowi są raczej wszystko
postradać niż się formalnie wyprzeć miana katolików, ale wiary
katolickiej nie znają i pełno mają pojęć wręcz przeciwnych tej wierze.
Do Sakramentów śś., ba, nawet do kościoła na nabożeństwa nie chodzą,
chyba, że jakaś nadzwyczajna okoliczność, jakiś wzgląd na przyzwoitość
do tego ich zmusza; nie przestrzegają przykazań Bożych, a tem mniej
kościelnych, jeżeli te sprzeciwiają się ich namiętnością, nawyknieniom
lub uprzedzeniom. Tytularni to katolicy, mający miano katolików,
ale o obowiązkach katolickich nic nie chcą wiedzieć, ale też
i o przywilejach katolików, mianowicie o wiecznem zbawieniu, nic
wiedzieć nie będą; tytularni, jak ci radcy honorowi, których nikt nigdy
się nie radzi, i o których nikt nie wie, dlaczego nazywają się radcami.
Drudzy są lepsi od poprzednich, bo znają przynajmniej zasady wiary, jako
tako uczęszczają na nabożeństwa i do śś. Sakramentów, a nawet zachowują
te przykazania Boże, które nie przedstawiają dla nich żadnych większych
trudności, a od przykazań kościelnych mają mniej albo więcej legalne
dyspenzy; ale z tem wszystkiem nie rządzą się duchem Bożym, jako
przystało na synów Bożych, lecz służą duchowi tego świata. «Świat zaś,»
mówi św. Jan Ewangelista, «jest pożądliwość ciała, pożądliwość oczu
i pycha żywota.» Więc bywają na Mszy św., albo i u Komunji św.,
a wieczorem flirty, wyuzdane widowiska w teatrze, rozmowy dwuznaczne,
książki obrażające wstydliwość i odpowiednie tym książkom długie
marzenia, a nieraz przebywanie w miejscach podejrzanych rozrywek,
przypominających wyuzdane zabawy pogańskie. Niby służą Bogu, a zarazem
chcą używać świata i nie śmieją oderwać ust od czary zatrutych jego
rozkoszy.\
A wreszcie mamy i między katolikami pełno takich, którzy głośno
przyznają się do wiary i Kościoła, ale tak podlegają pysze, że i z samej
wiary i z przynależności swojej do Kościoła gotowi uczynić sobie
szczebel do własnego wywyższenia, byle tylko coś znaczyć u ludzi i wybić
się na wierzch; kutemu zwracają wszystkie swoje myśli i zabiegi, dlatego
zawierają znajomości i przyjaźnie, dlatego w coraz większe i uciążliwsze
wikłają się długi, dlatego jednym się płaszczą, a innym pomiatają, albo
intrygami i podstępem z drogi ich sobie uprzątają, dlatego kłamią,
blagują i nadrabiają miną i nawet na podłości są gotowi. A niech im kto
ubliży, niech tylko ujmie ich czci, obrażają się, porywają się
do procesów, do pojedynków, niewiasty zaś do broni swojej obosiecznej,
czyli do szemrania językiem. Z tem wszystkiem mówią, że są katolikami.
Tak, są nimi we własnem tylko przekonaniu, ale nie w przekonaniu
Chrystusa Pana i Jego Kościoła. A o pożądliwości oczu, czy chciwości,
o służeniu mamonie, albo złotemu cielcowi, cała dzisiejsza Ewangelia
mówi, jak niepodobna połączyć chciwości z służbą Bożą.

\(2\) «Dlatego powiadam wam, nie troszczcie się.» Nie mówi Pan: nie
starajcie się, nie pracujcie ale «nie troszczcie się» o rzeczy doczesne,
o których i sam «Ojciec wasz niebieski wie, że ich potrzebujecie.» Nie
zabrania P. Jezus roztropnego starania i umiarkowanego zabiegania
o rzeczy potrzebne, pożyteczne, a nawet przyjemne, ale zabrania tylko
wiecznie niespokojnej i przesadnej troski, która bywa zabójcza dla
pobożności i dla wszelkiego starania o pożytki duchowne i wieczne. Czego
więc w szczególności P. Jezus zabrania, a na co pozwala względem rzeczy
doczesnych? Zakazaną, bo złą jest troska o rzeczy doczesne głównie
w sześciu wypadkach: \[1\] jeżeli połączona jest z przenoszeniem rzeczy
doczesnych nad wieczne; tak bywa np. u socjalistów, bluźniących: «co mi
tam niebo, byłem miał za co wyżyć i użyć». \[2\] Jeżeli pociąga za sobą
gwałcenie przykazań Bożych lub kościelnych, np. tak powszechne i nas
zaniedbywanie Mszy św. dla interesu, pracowanie w niedzielę i święta dla
zarobku. \[3\] Jeżeli używa się złych, grzesznych środków dla zdobycia
sobie rzeczy doczesnych, np. kłamstwa, fałszowanie towaru, wagi lub
miary, lichwy itp. \[4\] Jeżeli szukamy zarobku dla złego celu, np. żeby
mieć za co się upić, hulać, grać w karty albo loterję itp. \[5\] Jeżeli
kto z tej troski robi sobie cel i zadanie życia, np. żeby zbierać tylko
i dusić pieniądze, żeby pozostawić po sobie taką a taką fortunę, bez
wszelkiej wyższej i szlachetniejszej myśli. \[6\] Jeżeli nasze
troszczenie się jest nad miarę trwożliwe i niespokojne, bo to dowodzi
zawsze zbytniego przywiązania do rzeczy doczesnych i braku ufności
w Bogu i Opatrzności Jego. Dobrze o tem mówi św. Jan Złotousty: «To,
że tych rzeczy potrzebujemy, wcale nie jest racją, żebyśmy mieli o niej
zbyt troskliwie się starać, ale żeby raczej jak najspokojniej ufać,
że Pan Bóg do nich dopomoże, kiedy są potrzebne.»

\(3\) Dozwolone, godziwe i pochwały godne jest staranie o zarobek
i dorobek, jeżeli \[1\] jest podporządkowane staraniu o chwałę Bożą
i własne zbawienie; \[2\] uporządkowane tak, że staramy się o te rzeczy
doczesne ze względu na życie i jako o środki do prowadzenia życia
zbożnego i do wykonywania dobrych uczynków; \[3\] umiarkowane, bez
zbytniej trwogi o przyszłość i bez niepokoje, ale pełne ufności i zdania
się na Opatrzność Bożą. P. Bóg doświadcza, ale nie opuszcza swoich.
Pracuj, oszczędzaj, a modląc się «wrzuć na Pana staranie swoje, a On Cię
wychowa, nie dopuści na wieki zachwiania sprawiedliwego.» Wolno też,
owszem obowiązkiem chrześcijańskim jest starać się o rzeczy doczesne,
zwłaszcza o ile one są potrzebne i odpowiednie stanowi każdego; wolno
nawet starać się o więcej, niż to jest ściśle potrzebne i odpowiednie
na razie, więc o jaki zasób na czarną godzinę lub na starość, również
o fundusz potrzebny do posunięcia się na wyższy szczebel społeczny,
np. z wyrobnika na gospodarza lub rzemieślnika, z rzemieślnika
na właściciela kamienicy, z stanu zarabiającego ręką, do stanu
zarabiającego głową. W tym ostatnim atoli wypadku, gdzie chodzi
o posunięcie się na wyższy szczebel, łatwo wkrada się do serca «pycha
żywota», i dlatego potrzeba w tej mierze wielkiej oględności.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 15 Niedziela po Zesłaniu Ducha Świętego   
*2 klasy*   
*Szaty zielone*   
Wskrzeszenie młodzieńca z Naim jest obrazem działania Chrystusa w Kościele. Na Chrzcie świętym obdarzył On nasze dusze nowym życiem, spotyka jednak ciągle synów Matki Kościoła, którzy przez grzech ciężki popadli w stan duchowej śmierci. Kościół błaga nieustannie o ratunek dla swoich dzieci (ant. na wejście) i wyznaje, że bez szczególnej opieki Bożej nie może wytrwać w świętości (kolekta). Chrystus budzi uśpione dusze do nowego życia (ewangelia, ant. na ofiarowanie) i karmi je swoim ciałem «wydanym za życie świata» (ant. na komunię). Umocnieni w życiu nadprzyrodzonym, powinniśmy zabiegać o jego rozwój i promieniowanie na innych (lekcja).   


### Introit  
*Ps 85:1; 85:2-3*   
Nakłoń swe ucho, wysłuchaj mnie Panie; ratuj mój Boże, sługę swego, który Ci zaufał; zmiłuj się nade mną, bo nieustannie wołam do Ciebie.   
*Ps 85:4*   
Rozwesel duszę sługi Swojego, bo ku Tobie, Panie, duszę mą podnoszę.   
Chwała Ojcu.   
Nakłoń swe ucho, wysłuchaj mnie Panie; ratuj mój Boże, sługę swego, który Ci zaufał; zmiłuj się nade mną, bo nieustannie wołam do Ciebie.[^1514]   


### Kolekta  
Niechaj Twe miłosierdzie nieustannie oczyszcza i wzmacnia Twój Kościół, o Panie, a że bez Ciebie nie może trwać nienaruszony, niech Twoja łaska zawsze nim rządzi.   
Przez Pana.[^1515]   


### Lekcja  
Czytanie z Listu świętego Pawła Apostoła do Galatów.   
*Ga 5:25-26; 6:1-10*   
Bracia: Jeśli żyjemy duchem, według Ducha też i postępujmy. Nie bądźmy chciwi próżnej chwały, jedni drugich drażniąc i zazdroszcząc sobie nawzajem.   
Bracia, jeśliby kto i dopuścił się jakiego przestępstwa, wy, którzy jesteście duchowi, pouczcie takiego w duchu łagodności, bacząc każdy na samego siebie, abyś i ty nie uległ pokusie. Jeden drugiego brzemiona dźwigajcie, a tak wypełnicie zakon Chrystusowy. Albowiem jeśli kto mniema, że jest czymś, gdy niczym jest, sam siebie zwodzi. A niech każdy bada swe postępowanie, a tak tylko z siebie samego chlubić się będzie, a nie z innego. Każdy bowiem własne poniesie brzemię.   
Ten, który pobiera naukę, niech z wszystkimi dobrami dzieli się z tym, który go naucza. Nie łudźcie się: Bóg nie dozwoli naigrawać się z siebie. Bo co człowiek posieje, to żąć będzie. Kto bowiem sieje w ciele swoim, w ciele też żąć będzie skażenie, a kto sieje w duchu, z ducha żąć będzie żywot wieczny. Czyniąc przeto dobrze, nie ustawajmy, bo czasu swego żąć będziemy bez wytchnienia. Dlatego, póki czas mamy, czyńmy dobrze wszystkim, a zwłaszcza tym, którzy są jednej wiary z nami.[^1516]   


### Graduał  
*Ps 91:2-3*   
Dobrze jest wysławiać Pana i śpiewać imieniu Twemu, o Najwyższy.   
V. Głosić z rana miłosierdzie Twoje, a wierność Twoją nocami. Alleluja, alleluja   
*Ps 94:3*   
Albowiem wielkim Bogiem jest Pan i wielkim Królem ponad całą ziemią. Alleluja.[^1517]   


### Ewangelia  
Ciąg dalszy ☩ Ewangelii świętej według Łukasza.   
*Łk 7:11-16*   
Onego czasu: Jezus szedł do miasta, które zowią Naim, a z nim szli uczniowie Jego i rzesza wielka.   
A gdy się przybliżył do bramy miejskiej, oto wynoszono umarłego, jedynaka matki jego, a ta była wdową, i liczna rzesza miejska szła z nią. A gdy ją ujrzał Pan, ulitował się nad nią i rzekł jej: «nie płacz». I przystąpił, i dotknął się mar (a ci, co nieśli, stanęli). I rzekł: «Młodzieńcze, tobie mówię, wstań!». I usiadł umarły, i począł mówić. I oddał go matce jego.   
A wszystkich zdjął strach i wielbili Boga, mówiąc: «Prorok wielki powstał wśród nas, a Bóg nawiedził lud swój».[^1518]   


### Antyfona na Ofiarowanie  
*Ps 39:2; 39:3; 39:4*   
Ufałem, Panu ufałem, a schylił się nade mną i wysłuchał mojego wołania, i w usta moje włożył śpiew nowy, pieśń dla naszego Boga.[^1519]   


### Sekreta  
Panie, niech Twoje Sakramenty nas strzegą i zawsze bronią od napaści szatańskich.   
Przez Pana.[^1520]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1521]   


### Antyfona na Komunię  
*J 6:52*   
Chlebem, który Ja dam, jest Ciało moje na życie świata.[^1522]   


### Pokomunia  
Prosimy Cię Panie, niechaj działanie Tego niebieskiego daru zawładnie naszą duszą i ciałem, aby stale miała w nas pierwszeństwo łaska, a nie nasze zapatrywania.   
Przez Pana.[^1523]   


### Objaśnienia Ewangelii  

\(1\) Zechciej to, coś dopiero usłyszał w dzisiejszej św. Ewangelji
rozpamiętywać i niejako własnemi zobacz oczyma. Przychodzi P. Jezus
do Naim i tuż przed bramą miasta napotyka orszak żałobny. Za trumną
postępuje wdowa. Jedynaka swego prowadzi do grobu. Po cichem łkaniu jej
znać, że życie już dla niej wszelki straciło urok, i że gdyby to od niej
zależało, najmilej razem z nim chciałaby legnąć w grobie. Dla niej jedna
tylko jeszcze została pociecha: umrzeć jak najprędzej. Poczciwi
mieszkańcy naimscy licznym udziałem w pogrzebie pragną ulżyć ciężko
strapionej matce, a niejeden nie może opanować wzruszenia i łzy z oczu
ociera. Widzi to P. Jezus i miłosierdziem wzruszony jeden tylko do niej
odzywa się słowem. «Nie płacz.» Przystąpił, dotknął się mar, a ci, co je
nieśli, stanęli. Bo taki urok i tak wielki otaczał Go majestat, że nikt
nie śmiał Mu się sprzeciwić. I rzekł: «Młodzieńcze, tobie mówię wstań!
I podniósł się umarły, usiadł i począł mówić. I oddał go matce jego.»
Patrz jak wszechmocne jest słowo Pana naszego, ale patrz też, jak
wielkie i bogate u Niego jest Miłosierdzie. Rozważając dzisiejszą
Ewangelję, chce się wołać z Psalmistą: «Wyznawajcie Panu, bo dobry; bo
na wieki miłosierdzie Jego.» «Niechaj teraz mówi dom Aronów, że na wieki
miłosierdzie Jego; niechaj teraz mówią, którzy się boją Pana, że na
wieki miłosierdzie Jego!»

\(2\) Nie wiem, czy jaką inną cnotę nam Pismo św. równie często
i usilnie zaleca jak miłosierdzie. Już w starym zakonie wołał Psalmista:
«Błogosławiony, który ma baczenie na ubogiego i potrzebnego, w dzień zły
wybawi go Pan.» Nabuchodonozorowi, przepowiedziawszy srogą karę
i upokorzenie, które go czekało, radzi Daniel prorok: «grzechy
twoje jałmużnami okupuj, a nieprawości twe miłosierdziem nad ubogimi.»
Mędrzec Pański w miłosiernych uczynkach upatruje też najlepszy sposób
zabezpieczenia majątku następnym pokoleniom, kiedy mówi: «Byłem młody
i zestarzałem się, a nie widziałem sprawiedliwego opuszczonego, ani
nasienia jego szukającego chleba; cały dzień czyni miłosierdzie
i pożycza» (Panu Bogu na lichwę), a «nasienie jego w błogosławieństwie
będzie.» A w Piśmie św. nowego Zakonu nie znajdziesz prawie żadnej
kartki, na którejby nie było zachęty do miłosierdzia. Przy sądzie
ostatecznym zapowiada P. Jezus, że o zbawieniu lub potępieniu każdego
z osobna rozstrzygać mają uczynki miłosierne. Opowiada o miłosiernym
Samarytaninie, o marnotrawnym Synu, nad którym ulitował się ojciec,
o owieczce zgubionej, którą przygarnął dobry pasterz, o niemiłosiernym
dla Łazarza bogaczu. A więcej jeszcze niż słowem, zagrzewa do tej cnoty
P. Jezus własnym przykładem. To też Ewangelista chcąc jakby w jednem
słowie streścić całe życie i działanie Jego, woła: «pertransiit
benefaciendo», «przeszedł» (przez życie) «czyniąc dobrze.»

\(3\) Na czymże polega istota miłosierdzia? Przede wszystkiem widzieć
trzeba, że jak w ogóle każda cnota, tak też w szczególności cnota
miłosierdzia w nas jest: «wszystko chwała tej córki królewskiej –
wewnątrz.» Zdarza się, że ktoś wielki rozdaje między ubogich pieniądze,
a przecież nie ma ani trochę miłosierdzia, albo że ktoś wobec smutku lub
nędzy ma na zawołanie czułe słowa, a nawet i łzy, a jednak wcale nie
jest miłosiernym. Oto miłosierdzie prawdziwie chrześcijańskie powinno
być «w nas», czyli polegać na odpowiedniem działaniu rozumu i woli,
prawdą i łaską Bożą wspartych. Rozum więc «ma baczenie na ubogiego
i potrzebnego;» po łacinie zamiast polskiego «na baczenie» używa Pismo
św. słowa «intelligit», to znaczy: rozumie. Podstawą miłosierdzie
jest, żeby zrozumieć i wyrozumieć położenie i całe usposobienie
potrzebującego pomocy i miłosierdzia. Ilekroć nam samym cokolwiek
dolega, umiemy nie tylko doskonale oceniać, ale nieraz i przeceniać całą
trudność i ciężkość, jaka na nas przypadła. Rozbieramy każdy szczegół,
a nawet z powodu miłości własnej, rozmazujemy nad wszelką miarę to, co
nam dolega. Jeżeli zatem ono przykazanie: «Będziesz miłował bliźniego
twego, jak siebie samego,» nie ma być dla nas pustem bez znaczenia
słowem, potrzeba, żebyśmy umieli wchodzić w położenie potrzebujących
naszej pomocy, tak samo, jak wchodzimy we własne potrzeby. Wola zaś musi
pragnąć i chcieć poratować «ubogiego i potrzebującego» równie szczerze,
jak szczerze i usilnie pragnie poratować samych siebie. Wreszcie, jak
miłość własna sprawia, że mamy dla siebie aż nad miarę wiele serca
i życzliwości, tak też prawdziwie chrześcijańskie miłosierdzie ma dla
«ubogiego i potrzebującego serce» i współczucie, ma też delikatność
i uprzejmość, oszczędzającemu niepotrzebnego upokorzenia i tego
przygnębiającego uczucia, że jest i musi być komukolwiek ciężarem. Daj
ci Boże to wyrozumienie i dobrą wolę względem potrzebujących, miej dla
nich serce i życzliwość, a język znajdzie właściwe i poczciwe słowo
pociechy i ręka albo głowa zdobędzie się odpowiednią pomoc. Wtedy nie 
będziesz miał żalu do ubogich, ani do ich natręctwa, ani nie będziesz im
miał za złe, że ich nigdy nie ubywa. Dajże ci Boże był miłosiernym, bo:
«Błogosławieni miłosierni, albowiem oni miłosierdzia dostąpią.» Z tem
wszystkiem jedną muszę podać przestrogę, która niech cię nie zraża
do miłosierdzia. Strzeż się, żebyś czasu, pracy, zachodów i grosza,
serca i dobrej woli, jaką możesz dać prawdziwie «ubogim
i potrzebującym,» nie roztrwonił między lekkomyślnych i wyzyskiwaczy, bo
i miłosierdziu nie wolno być nieroztropnem. Nie spiesz się
z posądzeniem,ale też trzymaj się zasady: «Bądźcież mądrymi jako
wężowie, a prostymi jako gołębice.»

\(4\) Jakby zgrzyt wyrywa się tu i ówdzie ze zgorzkniałego serca słowo,
podobne do onego, które wyszło z ust faryzeuszów tuż przed wskrzeszeniem
Łazarza w Betanii: «Nie mógł ten, który otworzył oczy ślepo narodzonego,
uczynić, żeby ten nie umarł?» W smutku, w ucisku, w obawie
przed przyszłością, nieraz i my, szemrząc albo powątpiewając
o miłosierdziu Bożem, zniechęcamy się do modlitwy i wymawiamy P. Bogu:
«czemuś to na mnie dopuścił? Czemu mnie nie wysłuchujesz?» Ale czyż
P. Bóg jest sługą naszym? Gdy słudze dam rozkaz w formie grzecznej
prośby, to mam prawo żądać od niego, żeby tak uczynił, jakem mu
powiedział, oraz robić mu wymówki: czemuś tego nie uczynił? Ale P. Bóg
nie jest sługą, lecz Panem naszym i słuszniej niż my, mógłby każdego
z nas zapytać: «Tom ci przykazała, toś mi obiecał, a czemu nic z tego
albo prawie nic nie uczyniłeś, a i to trochę coś uczynił, to jest
niedoskonałe?» Miałby P. Bóg wszelkie prawo okazywać się głuchym
na prośby nasze, jak my jesteśmy głusi na wolę Jego. Nie czyni tego, bo
jest miłosierny, bo jest dobry, choć my źli. Nadto codziennie powtarzamy
w pacierzu, nie «bądź wola moja» ale «bądź wola Twoja». Więc
dozwólmyż P. Bogu, żeby czynił z nami, nie według tego, co nam,
ale wedle tego, co Jemu się podoba. A możemy i powinniśmy to tem
bezpieczniej, że ani matka swemu dziecku, ani brat bratu, ani człowiek
sam sobie nie życzy, ani nie potrafi życzyć i uczynić tak dobrze i tak
rozumnie, jak P. Bóg każdemu z nas życzy, ani nie potrafi życzyć
i uczynić tak dobrze i tak rozumnie, jak P. Bóg każdemu z nas życzy,
i czyni, byleśmy Mu w tem nie przeszkadzali. Wreszcie chciej się
przekonać, czyś rzeczywiście tak biedny i nieszczęśliwy, jak czasem ci
się zdaje, i dlatego zastanów się: czy w tem miejscu, w którem
mieszkasz, więcej jest takich, z któremi chciałbyś się zamienić na los,
czy też więcej takich, z którymi żadną miarą mieniać byś się nie chciał?
Podobno przekonasz się, że tobie P. Bóg dał jeszcze nienajgorzej.
A zresztą to, o co ci tak bardzo chodzi, to są tylko rzeczy doczesne,
które miną, może prędzej niż się spodziewasz. Raczej troszcz się
o wieczność, która nie mija.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 16 Niedziela po Zesłaniu Ducha Świętego   
*2 klasy*   
*Szaty zielone*   
Uświęcenie i zbawienie jest dziełem łaski. Z biegiem naszego życia coraz lepiej poznajemy własną słabość. Jesteśmy «nędzni i ubodzy» (ant. na wejście), Bóg jednak dał nam niepojęte bogactwa: zbawczą śmierć swojego Syna, dary Ducha Św., Kościół święty, Sakramenty i Pismo święte. Z tych źródeł spływa obficie łaska Boża na tych, którzy znając swoją słabość i grzeszność pokornie proszą o pomoc Bożą (ewangelia, ant. na ofiarowanie). Łaska Boża nadaje wartość naszej modlitwie i uczynkom, dlatego prosimy, aby zawsze nas uprzedzała i towarzyszyła nam.   


### Introit  
*Ps 85:3; 85:5*   
Zmiłuj się nade mną, Panie, bo ustawicznie wołam do Ciebie. Tyś Panie dobry i łaskawy, wielce miłosierny dla wszystkich, którzy Cię wzywają.   
*Ps 85:1*   
Nakłoń, Panie ucho swoje i wysłuchaj mnie, bo biedny jestem i nędzny.   
Chwała Ojcu.   
Zmiłuj się nade mną, Panie, bo ustawicznie wołam do Ciebie. Tyś Panie dobry i łaskawy, wielce miłosierny dla wszystkich, którzy Cię wzywają.[^1524]   


### Kolekta  
Prosimy Cię, Panie, niechaj Twa łaska uprzedza nas i towarzyszy nam zawsze, oraz niechaj w nas wzbudzi gorliwość oddawania się dobrym uczynkom.   
Przez Pana.[^1525]   


### Lekcja  
Czytanie z Listu świętego Pawła Apostoła do Efezjan.   
*Ef 3:13-21*   
*W liście do Efezjan św. Paweł wyłożył naukę o Kościele – Mistycznym Ciele Chrystusa. Rozważając głębię tej tajemnicy Apostoł przechodzi w dziękczynną modlitwę.*   
Bracia: Proszę, abyście nie upadali na duchu z powodu prześladowań moich za was, które są chlubą waszą. Z tej to przyczyny zginam kolana przed Ojcem Pana naszego Jezusa Chrystusa, od którego bierze swe imię wszelkie ojcostwo na niebie i na ziemi, aby dał wam według bogactw chwały swojej, a za sprawą Ducha Jego wzmocnić się potężnie w wewnętrznego człowieka, tak aby przez wiarę Chrystus zamieszkał w sercach waszych. A wy, umocnieni i ugruntowani w miłości, abyście wraz ze wszystkimi świętymi pojąć mogli, jak ona jest rozległa i daleka, wzniosła i głęboka, abyście też mogli poznać, jak miłość Chrystusa przewyższa wszelką wiedzę, i (w ten sposób) byli napełnieni całą pełnością Bożą. A Temu, który mocen jest uczynić daleko więcej, niż o to prosimy albo pojmujemy, według działającej w nas mocy, Jemu niech będzie chwała w Kościele i w Chrystusie Jezusie na wszystkie czasy i na wieki wieków.[^1526]   


### Graduał  
*Ps 101:16-17*   
Uczczą narody Imię Twoje Panie, a królowie ziemscy chwałę Twą uznają.   
V. Pan bowiem odbudował Syjon i tam się okaże w swoim majestacie. Alleluja, alleluja.   
*Ps 94:3*   
Śpiewajcie Panu pieśń nową, gdyż Pan dokonał cudów. Alleluja.[^1527]   


### Ewangelia  
Ciąg dalszy ☩ Ewangelii świętej według Łukasza.   
*Łk 14:1-11*   
Onego czasu: Gdy wszedł Jezus w szabat do domu jednego z przedniejszych faryzeuszów, aby się posilić, oni Go śledzili.   
A oto człowiek pewien opuchły stanął przed Nim. I odpowiadając Jezus rzekł do uczonych w Prawie i faryzeuszów, mówiąc: «Czy godzi się w szabat uzdrawiać?» A oni milczeli. Tedy On, dotknąwszy go, uzdrowił i odprawił. I odpowiadając rzekł do nich: «Jeśli któregoś z was osioł albo wół wpadnie do studni, czyż natychmiast nie wyciągnie go w dzień sobotni?» I nie mogli Mu na to odpowiedzieć.   
A przyglądając się jak pierwsze miejsca wybierali, powiedział zaproszonym przypowieść, mówiąc do nich: «Gdy będziesz zaproszony na gody weselne, nie siadajże na pierwszym miejscu, aby snadź nie był zaproszony i godniejszy od ciebie. A wówczas ten, który ciebie i jego zaprosił, nadchodząc rzekłby ci: Daj temu miejsce. Wtedy byś ze wstydem począł ostatnie miejsce zajmować. Ale gdybyś był wezwany, idź i zasiądź na miejscu ostatnim, aby skoro nadejdzie ten, który cię wezwał, rzekł do ciebie: Przyjacielu, posiądź się wyżej. Wtedy będziesz miał chwałę u współbiesiadników: bo każdy, kto się wywyższa, będzie poniżony, a kto się uniża, wywyższony będzie».[^1528]   


### Antyfona na Ofiarowanie  
*Ps 39:14-15*   
Panie pospiesz mi z pomocą, niechaj się zawstydzą, którzy szukają mej duszy, aby ją zgubić. Panie pospiesz mi z pomocą.[^1529]   


### Sekreta  
Oczyść nas, Panie, działaniem Twej ofiary i w miłosierdziu Twoim spraw, byśmy zasłużyli brać w niej udział.   
Przez Pana.[^1530]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1531]   


### Antyfona na Komunię  
*Ps 70:16-18*   
Wspominać będę sprawiedliwość: Tobie Panie jedynie właściwą. Tyś mnie, Boże, uczył od młodości mojej, więc też i na starość, aż po wiek sędziwy nie opuszczaj mnie, Boże.[^1532]   


### Pokomunia  
Panie, oczyść łaskawie umysły nasze i odnów je niebiańskim Sakramentem, tak żeby i ciała nasze czerpały zeń pomoc na teraz i na przyszłość.   
Przez Pana.[^1533]   


### Objaśnienia Ewangelii  

\(1\) Oni Go podstrzegali. Właściwa to faryzeuszom
rzecz wynajdywać jakieś wady i uchybienia
nawet u P. Jezusa. Sami byli złymi, a złość
swoją pokrywali pozorami cnoty, więc nie wierzyli
w niczyją cnotę, a wszędzie wietrzyli coś
złego i przypuszczali obłudę. My tak pochopni,
żeby każdemu przypiąć łatkę i nikomu nie dowierzać,
czyż w tem nie jesteśmy podobni do faryzeuszów?
Ten, według nas jest chciwy,
inny ambitny, innemu zarzucamy kłamstwo
i podstępne postępowanie, innemu lenistwo,
o tym znowu powiadamy, że głupi, nieporadny,
niedbały, ten zrobił to, inny owo; każdemu
przyganiamy, nikogo nie chwalimy. Na domiar
złego pochlebiamy sobie, że bystre mamy oko
i zmysł spostrzegawczy, że znamy się na ludziach, jak nikt inny. A tymczasem nie widzimy,
że sami stajemy się podobnymi do faryzeuszów.
Obyśmy raz już przestali ludzi sądzić,
gdy nie mamy do tego prawa z urzędu.

\(2\) «Godzi-li się w szabat uzdrawiać?» Jak za
naszych dni, tak już i za czasów P. Jezusa żydzi
z zabobonną ścisłością przestrzegali święcenia
dni świętych i przesadę tę P. Jezus im surowo
przygania. Między nami chrześcijanami taka
przesada w święceniu niedziel i świąt nie
zdarza się, raczej całkiem coś przeciwnego.
Postępujemy, jak gdyby P. Bóg był nie nakazał:
P a m i ę t a j, abyś dzień święty ś w i ę c i ł, ale jakoby
od nas żądał: P a m i ę t a j, abyś dzień święty z n i e w a ż a ł.
Tak ludzie w niedziele i święta zwykli grzeszyć,
że niejeden i przez cały tydzień nie nagrzeszy tyle,
co w jedną niedzielę. W niedzielę i święta najwięcej
pomiędzy ludźmi pijaństwa, najwięcej też kłótni i obrazy
Bożej po domach, w niedzielę i dni święte
najwięcej muzyk i tańców, czasem niewinnych,
częściej bardzo niebezpiecznych i pełnych grzechu;
w dni święte najwięcej ludzie chodzą do
teatrów i na różne widowiska, znów czasem
uczciwe, ale najczęściej tak obrzydliwe, iż dziwić
się trzeba, że ludzie nie rumienią się jeden
przed drugim, słuchać tak niecnych rzeczy i patrzeć
się na nie. Widocznie kara Boża już wisi
nad nami, kiedy Bóg «puścił nas za żądzami
serc naszych».

\(3\) A jednak trzecie przykazanie musi być,
szczególnie ważne, kiedy je nam P. Bóg w szczególny
sposób z pośród innych wyróżnił. Bo
w innych przykazaniach mówi poprostu: Nie
będziesz miał cudzych Bogów przede mną; nie
będziesz brał Imienia Pana Boga twego nadaremno;
czcij ojca twego i matkę twoję; nie zabijaj
i t. d. Jedynie w trzecim przykazaniu powiada:
P a m i ę t a j, abyś dzień święty święcił.
P a m i ę t a j, a nie zapominaj; jakby chciał
powiedzieć: P a m i ę t a j, abym Ja nawzajem
pamiętał na ciebie; zapomnisz o dniach świętych
zapomni i P. Bóg o tobie. P a m i ę t a j,
t. zn. staraj się przez cały tydzień i w całem
życiu wszystko tak układać, abyś przynajmniej
w dzień święty mógł oddać Bogu, co Bożego.
Trzecie przykazanie jest szczególnie ważne.
P. Bóg obiecał niegdyś żydom w starym Zakonie
błogosławić, nawet już w tem życiu i pod
względem doczesnym w szczególniejszy sposób,
za zachowanie tego przykazania i obietnicy tej
po dziś dzień im dotrzymuje, jak o tem nietrudno,
się przekonać. Rozpierają się żydzi
w niejednym już dworze, rozpierają się po
najpiękniejszych ulicach i w samym rynku po
miastach, rozpierają się też, pożal się Boże,
po wsiach i coraz więcej chłopskiej ojcowizny
zagarniają, a chrześcijanie katolicy coraz więcej
i więcej ubożeją; już ich święta ziemia wyżywić
nie może albo nie chce, bo odkąd święta poszły w poniewierkę, niemasz błogosławieństwa
Bożego. A przecież żydzi złą mają wiarę,
Krew Pana naszego Jezusa Chrystusa, gorzej
niż przeklęctwo Chamowe, spadła na nich i na
dzieci ich; ale przy wszystkich wadach i grzechach
swoich wiernie zachowują szabaty swoje
więc im P. Bóg wiernie dotrzymuje obietnicy,
i gdy nie może dać nagrody w wieczności,
tem więcej im szczęści w tem życiu. Nas
zaś, którzy mamy prawdziwą wiarę, ale jej nie
pełnimy, P. Bóg karze w tem życiu, abyśmy się
upamiętali i nie byli karani w wieczności.

\(4\) Dlaczegóż P. Bóg tak bardzo nalega na
święcenie dni świętych? Z pewnością nie dla
swego pożytku. Bo chociażbyśmy nietylko
w niedziele i święta, ale i we wszystkie dni
powszednie od rana do nocy nic innego nie robili,
jeno Bogu śpiewali i modlili się, to i cóż
Mu z tego przyjdzie? Jeżeli pragnie chwały,
to ją ma prawdziwie godną siebie w Trójcy
Przenajświętszej. A wszystka nasza chwała cóż
znaczy? Cóż my rozumiemy o wielkości, piękności
i dobroci Bożej? Jeden anioł lepiej potrafi
chwalić P. Boga, niż całe setki i tysiące ludzi.
Nie. P. Bóg nas i chwały od nas nie potrzebuje.
Ale widzi P. Bóg, że nam potrzeba wciąż na nowo
i przynajmniej raz w tydzień przypominać,
że jest P. Bóg na niebie, który nas stworzył
i dla którego mamy obowiązki, a tych jeżeli
byśmy zaniedbali, musimy zginąć na wieki.

\(5\) W niedzielę i święta należy powstrzymywać
się od zajęć zakazanych, mianowicie od zajęć
służebnych i od zajęć grzesznych. Do zajęć
służebnych zaliczają się roboty rolne, rzemieślnicze,
kupieckie, publiczne sprawowanie urzędu
lub sądu, wypłaty pieniężne itp.; zajęciem
grzesznem jest to wszystko, co sprzeciwia się
przykazaniom Bożym lub kościelnym. Należy
powtóre poświęcić dobrą część niedzieli czy też
dnia świętego na służbę Bożą i dobre uczynki.
W szczególności jest obowiązkiem wysłuchać
z uczciwością Mszy świętej i to całej, tak dalece,
że ile razy kto bez słusznej przyczyny
opuszcza Mszę św. z własnej winy, t. zn. że mógł
być na Mszy św., a nie chciało mu się i czem
innem bez rozumnej przyczyny się zajął, tyle
razy popełnił grzech śmiertelny. Jako dobre
uczynki zaś, to przedewszystkiem zalecone są:
słuchanie słowa Bożego, a dalej modlitwa i jałmużny.
Do modlitwy zaliczają się czytania i rozmyślania duchowne,
a do jałmużny nawiedzanie chorych, dzieci, zwłaszcza opuszczonych
i zaniedbanych, pocieszanie strapionych i t.d.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Środa Suchych Dni Wrześniowych   
*Stacja u Najświętszej Maryi Panny Większej*   
*2 klasy*   
*Szaty fioletowe*   
Suche Dni jesienne obchodzi się w środę, piątek i sobotę po święcie Podwyższenia św. Krzyża (14.IX). Są one dniami dziękczynienia za zbiory oraz dniami pokuty za grzechy minionego kwartału. Post jest wynagrodzeniem za nieumiarkowane używanie darów Bożych. W ewangelii sam Chrystus zapewnia o skuteczności postu i modlitwy w poskramianiu wpływów szatana.   


### Introit  
*Ps 80:2; 80:3; 80:4; 80:5*   
Radośnie śpiewajcie Bogu, obrońcy naszemu, wykrzykujcie Bogu Jakuba, uderzcie w cytrę, słodko dźwięczącą, i lirę, dmijcie w trąbę na nowiu, bo to jest ustawa w Izraelu, przykazanie Boga Jakuba.   
*Ps 80:6*   
Prawo to nadał potomkom Józefa, gdy wychodzili z ziemi egipskiej i usłyszeli język nieznany.   
Chwała Ojcu.   
Radośnie śpiewajcie Bogu, obrońcy naszemu, wykrzykujcie Bogu Jakuba, uderzcie w cytrę, słodko dźwięczącą, i lirę, dmijcie w trąbę na nowiu, bo to jest ustawa w Izraelu, przykazanie Boga Jakuba.[^1534]   


### 1 Kolekta  
Prosimy Cię, Panie, niech miłosierdzie Twoje uleczy i podtrzyma naszą ułomną naturę: a skoro sama z siebie wyczerpuje się, racz ją łaskawie umocnić.   
Przez Pana.[^1535]   


### 1 Lekcja  
Czytanie z Księgi Proroka Amosa.   
*Am 9:13-15*   
*Prorok Amos zapowiada odbudowę i pomyślność Izraela po powrocie z wygnania.*   
To mówi Pan Bóg: Oto dni idą, i spotka oracz żeńca, a tłoczący winne grona siejącego nasienie; i będą sączyć góry słodkością, a wszystkie pagórki uprawione będą. I wrócę pojmanie ludu mego izraelskiego, i będą budować miasta spustoszone, i będą w nich mieszkać; i będą też sadzić winnice i pić wino ich, i naczynią sadów, a będą jeść ich owoce. I osadzę ich w ziemi ich, a nie wyrwę ich więcej z ich ziemi, którą im dałem, mówi Pan, Bóg twój.   
Bogu dzięki.[^1536]   


### 1 Graduał  
*Ps 112,5-7*   
Któż jako Pan, nasz Bóg, co w górze ma siedzibę, a oczy swoje zniża na niebo i ziemię?   
V. Podnosi z prochu nędzarza, a z gnoju dźwiga ubogiego.[^1537]   


### 2 Kolekta  
Prosimy Cię, Panie, racz spełnić błagania Twojej rodziny, a gdy powstrzymuje się od pokarmów cielesnych, niech w duszy wolna będzie od przywar.   
Przez Pana.[^1538]   


### 6 Lekcja  
Czytanie z Księgi Proroka Nehemiasza.   
*Neh 8:1-10*   
*Po powrocie z wygnania uroczyście odczytano ludowi Prawo Mojżeszowe, aby odnowić przymierze Izraela z Bogiem.*   
W one dni: Zebrał się wszystek lud jako jeden mąż na ulicy przed Bramą Wód; a kazano biegłemu w piśmie Ezdraszowi, by przyniósł księgę Zakonu Mojżeszowego, który nadał Pan Izraelowi. Dnia więc pierwszego miesiąca siódmego kapłan Ezdrasz przyniósł Zakon wobec mnóstwa mężów i niewiast, i wszystkich, którzy zdolni go byli rozumieć. I czytał zeń pod gołym niebem, na ulicy przed Bramą Wód, od rana aż do południa wobec mężów i niewiast, i wszystkich, którzy mogli zrozumieć, a uszy całego ludu nakłoniły się ku księdze. Stanął zaś biegły w Piśmie Ezdrasz na drewnianym stopniu, który sporządził celem przemawiania. I otworzył Ezdrasz księgę wobec całego ludu, bo ponad wszystkim ludem górował; i gdy księgę otworzył, lud cały stanął. I błogosławił Ezdrasz Panu Bogu wielkiemu, a cały lud odpowiedział: Amen, amen, unosząc ręce swoje. I skłonili się, i uwielbili Boga pochyleni ku ziemi.   
Lewici zaś uciszali lud celem słuchania Zakonu, lud zaś stał na swym miejscu. I czytano z księgi Zakonu Bożego wyraźnie i zrozumiale; i zrozumieli, gdy czytano. Rzekł zaś Nehemiasz i Ezdrasz, biegły w Piśmie i kapłan, oraz lewici tłumaczący ludowi całemu: Dzień ten Panu Bogu naszemu Jest poświęcony, nie bolejcie i nie płaczcie. I rzekł im: Idźcie, pożywajcie z tłuszczem, pijcie miód, a część tym poślijcie, którzy sobie nie przygotowali, bo to jest święty dzień Pański, a nie smućcie się, albowiem radość w Panu jest naszą mocą.[^1539]   


### 6 Graduał  
*Ps 32:12 ; 32:6*   
Błogosławiony lud, którego Bogiem jest Pan: naród, który On sobie wybrał na dziedzictwo.   
V. Przez słowo Pana powstały niebiosa i wszystkie ich zastępy przez tchnienie ust Jego.[^1540]   


### Ewangelia  
Ciąg dalszy ☩ Ewangelii świętej według Marka.   
*Mk 9:16-28*   
Onego czasu: Jeden z rzeszy odpowiadając rzekł do Jezusa: «Nauczycielu, przywiodłem do Ciebie Syna który ma ducha niemego. A ten, gdziekolwiek go napadnie, rzuca go o ziemię, i pieni się, i zgrzyta zębami i drętwieje. I rzekłem uczniom Twoim, aby go wyrzucili, ale nie mogli». A On odpowiadając im rzekł: «O plemię niewierne, dokądże to wśród was będę? Jak długo cierpieć was będę? Przynieście go do mnie». I przynieśli go.   
A gdy Go ujrzał, natychmiast duch począł nim targać, i upadłszy na ziemię tarzał się tocząc pianę. I zapytał ojca jego: «Jak dawno mu się to zdarzyło?» A on rzekł: «Od dzieciństwa, i często rzucał go w ogień i w wodę, aby go zgubić, ale jeśli możesz, ratuj nas litując się nad nami». Jezus zaś rzekł mu: «Jeśli możesz uwierzyć, wszystko możliwe jest wierzącemu». Ojciec tedy chłopięcia wśród łez natychmiast głośno zawołał: «Wierzę, Panie, zaradź niedowiarstwu memu».   
A gdy spostrzegł Jezus, że rzesza się zbiega, nakazał duchowi nieczystemu, mówiąc mu: «Duchu głuchy i niemy! Ja tobie rozkazuję, wynijdź z niego, a nie wchodź weń więcej». A krzycząc i gwałtownie nim targając, wyszedł z niego. I stał się jako martwy, tak że wielu mówiło, iż umarł. Jezus zaś, ująwszy rękę jego, podniósł go, a on powstał. A gdy wszedł do domu, uczniowie Jego na uboczu pytali Go: «Czemu to my nie mogliśmy go wyrzucić?» I rzekł im: «Ten rodzaj żadnym sposobem wyjść nie może jak tylko przez modlitwę i post».[^1541]   


### Antyfona na Ofiarowanie  
*Ps 118:47; 18:48*   
Będę rozważał naukę Twoją, bo bardzo ją pokochałem. Ręce me wyciągnięte do przykazań Twoich, które umiłowałem.[^1542]   


### Sekreta  
Prosimy Cię, Panie, niech ta hostia oczyści nas z grzechów i uświęci dusze i ciała sług Twoich do sprawowania ofiary.   
Przez Pana.[^1543]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1544]   


### Antyfona na Komunię  
*Neh 8:10*   
Pożywajcie z tłuszczem, pijcie miód, a część tym poślijcie, którzy sobie nie przygotowali, bo to jest święty dzień Pański, a nie smućcie się, albowiem radość w Panu jest naszą mocą.[^1545]   


### Pokomunia  
Spożywając niebieskie dary, pokornie prosimy Cię, Panie, abyśmy dzięki Twojej łasce z godnym usposobieniem przyjęli to, co pozwalasz nam sprawować z uległą wiernością.   
Przez Pana.[^1546]   
■


## Piątek Suchych Dni Wrześniowych   
*Stacja u Dwunastu Apostołów*   
*2 klasy*   
*Szaty fioletowe*   
Celem Suchych Dni jest nawrócenie się do Boga przez skruchę serca i uczynki pokutne. Szczere nawrócenie przynosi wzrost łaski Bożej i radość.   


### Introit  
*Ps 104:3-4*   
Niech się weseli serce szukających Pana, szukajcie Pana i umacniajcie się, szukajcie zawsze Jego oblicza.   
*Ps 104:1*   
Chwalcie Pana i wzywajcie Jego imienia: dzieła Jego głoście wśród narodów.   
Chwała Ojcu.   
Niech się weseli serce szukających Pana, szukajcie Pana i umacniajcie się, szukajcie zawsze Jego oblicza.[^1547]   


### Kolekta  
Wszechmogący Boże, spraw, prosimy Cię, abyśmy wiernie obchodząc doroczny post, podobali się Tobie duszą i ciałem.   
Przez Pana.[^1548]   


### Lekcja  
Czytanie z Księgi Proroka Ozeasza.   
*Oz 14:2-10*   
To mówi Pan Bóg: Nawróć się, Izraelu, do Pana, Boga Twego, boś się potknął w twoim występku. Wejźmijcie ze sobą słowa (pokuty), a nawróćcie się do Pana! Powiedzcie do Niego: Usuń całą winę, weź to, co dobre, uiścimy się z naszych obietnic. Asyria nie będzie dla nas zbawieniem, nie dosiądziemy już koni i nie powiemy już więcej «bogowie nasi» na twory rąk naszych. U Ciebie bowiem sierota znajdzie współczucie.   
Uleczę ich niewierność, serdecznie ich umiłuję, bo gniew mój odwrócił się od nich. Będę jak rosa dla Izraela, będzie on rósł jak lilia, jak topola zapuści korzenie. Rozpuści swoje gałązki i będzie wspaniały jak drzewo oliwne i wonny jak Liban. Powrócą by usiąść w mym cieniu, żyć będą pszenicą, będą rosnąć jak winny krzew, a rozgłos ich będzie jak wina libańskiego. Efraimowi – na co mu jeszcze bożki? Ja wysłuchuję i baczę. Ja jestem jak cyprys zielony: dzięki mnie owoc wydajesz. Kto jest mędrcem, aby to zrozumieć? Kto rozumny, aby to pojąć? Bo drogi Pańskie są proste i sprawiedliwi według nich postępują, a grzeszni na nich się potkną.[^1549]   


### Graduał  
*Ps 89:13; 89:1*   
Zwróć się ku nam, Panie, na chwilę i daj się ubłagać Swoim sługom.   
V. Panie, Tyś był ucieczką naszą z pokolenia na pokolenie.[^1550]   


### Ewangelia  
Ciąg dalszy ☩ Ewangelii świętej według Łukasza.   
*Łk 7:36-50*   
Onego czasu: Pewien faryzeusz zaprosił Jezusa posiłek do siebie. I wszedłszy do domu faryzeusza, zasiadł do stołu. A oto niewiasta, która była w mieście jawnogrzesznicą, skoro się dowiedziała, że siedział przy stole w domu faryzeusza, przyniosła alabastrowe naczynie olejku i stanąwszy z tyłu u nóg Jego, poczęła łzami zlewać stopy Jego i wycierać włosami swej głowy. I całowała stopy Jego, i namaszczała olejkiem. A widząc to faryzeusz, który Go zaprosił, myślał sobie w duszy: gdyby ten był prorokiem, wiedziałby zaiste, co zacz jest ta niewiasta, która się go dotyka; że jest grzesznicą. I odpowiadając Jezus rzekł doń: « Szymonie, mam ci coś do powiedzenia». A on rzeł: «Mistrzu, powiedz!» «Pewien wierzyciel miał dwóch dłużników: jeden był mu winien pięćset denarów, a drugi pięćdziesiąt. I gdy nie mieli z czego oddać, darował obydwom Któryż tedy bardziej go miłuje?» A Szymon odpowiadając rzekł: «Sądzę, że ten, któremu więcej darował».   
A On mu rzekł: «Dobrześ osądził». I zwróciwszy się ku niewieście, rzekł Szymonowi: «Widzisz tę niewiastę? Wszedłem do domu twego: nie podałeś mi wody do nóg, a ta łzami skropiła stopy moje i włosami swymi otarła. Pocałunku mi nie dałeś, a ta, odkąd weszła, nie przestała całować nóg moich. Nie namaściłeś oliwą głowy mojej, a ta olejkiem nogi moje namaściła. Dlatego powiadam ci: Odpuszczone są liczne jej grzechy, bo wielce umiłowała. A komu mniej odpuszczają, mniej miłuje». Rzekł tedy do niej: «Odpuszczają ei się grzechy».   
I poczęli współbiesiadnicy mówić między sobą: «Któż jest ten, że nawet grzechy odpuszcza?» I rzekł do niewiasty: «Wiara twoja zbawiła cię. Idź w pokoju».[^1551]   


### Antyfona na Ofiarowanie  
*Ps 102:2; 102:5*   
Błogosław, duszo moja, Pana i nie zapominaj wszystkich dobrodziejstw Jego, a młodość twoja odnowi się jak u orła.[^1552]   


### Sekreta  
Racz przyjąć, prosimy Cię, Panie, nasze posty. Niech one nas oczyszczą i uczynią godnymi Twej łaski i zawiodą do wiekuistych dóbr, które obiecałeś.   
Przez Pana.[^1553]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1554]   


### Antyfona na Komunię  
*Ps 118:22; 118:24*   
Oddal ode mnie szyderstwo i wzgardę, bo chowam Twoje przykazania, o Panie, bo stale rozważam Twoje Prawo.[^1555]   


### Pokomunia  
Spraw, prosimy, wszechmogący Boże, abyśmy składając dzięki za przyjęte dary otrzymywali coraz większe dobrodziejstwa.   
Przez Pana.[^1556]   
■


## Sobota Suchych Dni Wrześniowych   
*Stacja u Św. Piotra*   
*2 klasy*   
*Szaty fioletowe*   
Pierwsze lekcje dzisiejszej Mszy wspominają dwa święta obchodzone przez Żydów w jesieni: Święto Oczyszczenia oraz Święto Namiotów. Obchodząc te święta Izraelici spełniali obowiązek wynagrodzenia za grzechy i obowiązek wdzięczności. Jest to myśl przewodnia Suchych Dni jesiennych. W następnych lekcjach słyszymy zapewnienie, że Pan Bóg łaskawie przyjmie naszą pokutę, odpuści grzechy i obdarzy swoją łaską. Pora zbiorów przypomina, że my również mamy przynosić owoce świętości. Ewangeliczna przypowieść o niepłodnej fidze okazuje nam miłosierdzie Zbawiciela, który przez zasługi swojej ofiary wyprasza nam czas do poprawy.   
We Mszy konwentualnej oraz we Mszy ze święceniami odczytuje się wszystkie modlitwy i lekcje. Natomiast w innych Mszach po 1 graduale można odmówić Dominus vobiscum i drugą modlitwę bez Flectamus genua, po czym bezpośrednio czyta się 6 lekcję.   


### Introit  
*Ps 94:6-7*   
Pójdźcie, oddajmy cześć Bogu, padnijmy na twarz przed Panem, zegnijmy kolana przed Tym, który nas stworzył, albowiem On jest Panem, Bogiem naszym.   
*Ps 94:1*   
Pójdźcie, radośnie śpiewajmy Panu, wysławiajmy Boga, naszego Zbawcę.   
Chwała Ojcu.   
Pójdźcie, oddajmy cześć Bogu, padnijmy na twarz przed Panem, zegnijmy kolana przed Tym, który nas stworzył, albowiem On jest Panem, Bogiem naszym.[^1557]   


### 1 Kolekta  
Wszechmogący, wieczny Boże, który zbawienną wstrzemięźliwością leczysz ciała i dusze, prosimy kornie Twój majestat: daj się przebłagać pobożnymi modłami poszczących i udziel nam pomocy teraz i w przyszłości.   
Przez Pana.[^1558]   


### 1 Lekcja  
Czytanie z Księgi Kapłańskiej.   
*Kpł 23:26-32*   
*W Święto Oczyszczenia odbywała się jedna z najuroczystszych ofiar Starego Przymierza. Arcykapłan wchodził z krwią zwierząt ofiarnych do miejsca Najświętszego. Była to zapowiedź ofiary Chrystusa (porównaj 6 lekcję).*   
W one dni: Przemówił Pan do Mojżesza i rzekł mu: «Dziesiąty dzień tego miesiąca siódmego jest dniem Oczyszczenia; będziecie mieli zwołanie święte, umartwicie postem dusze wasze i złożycie ofiary całopalne Panu. Tego dnia nie będziecie wykonywali żadnej pracy, bo jest to dzień oczyszczenia, abyście się oczyścili przed Panem, Bogiem waszym. Każda osoba, która nie umartwi się tego dnia, będzie wykreślona ze swojego narodu i każda osoba, która by wykonała jakąkolwiek pracę tego dnia, zatracę ją wpośród jej narodu. Żadnej pracy nie wykonacie. Jest to prawo wieczne dla potomnych waszych we wszystkich miejscach waszego zamieszkania. Będzie to dla was szabat, odpoczynek zupełny i umartwicie (postem) dusze wasze; dziewiątego dnia tego miesiąca wieczorem, od wieczoru do wieczoru zachowacie odpoczynek wasz» – mówi Pan wszechmogący.   
Bogu dzięki.[^1559]   


### 1 Graduał  
*Ps 78:9; 78:10*   
O Panie, przebacz nam grzechy, aby nie drwili z nas poganie: «Gdzie jest ich Bóg?»   
V. Wspomóż nas, Boże, nasz Zbawicielu, i dla chwały imienia Twego wybaw nas, Panie.[^1560]   


### 2 Kolekta  
Daj nam, prosimy Cię, wszechmogący Boże, abyśmy przez posty zostali nasyceni Twoją łaską, a przez wstrzemięźliwość stali się mocniejsi od wszystkich wrogów.   
Przez Pana.[^1561]   


### 2 Lekcja  
Czytanie z Księgi Kapłańskiej.   
*Kpł 23:39-43*   
*Święto Namiotów trwało osiem dni. W tym czasie Żydzi mieszkali w szałasach na pamiątkę wędrówki przez pustynię i dziękowali za opiekę Bożą nad narodem wybranym.*   
W one dni: Przemówił Pan do Mojżesza i rzekł mu: «Piętnastego dnia, miesiąca siódmego, gdy zbierzecie zboża z ziemi, będziecie obchodzić święto ku czci Pana dem dni; dnia pierwszego będzie uroczysty odpoczynek i dnia ósmego będzie uroczysty odpoczynek. Pierwsze dnia weźmiecie jabłek rajskich, liści palmowych, gałązek z drzew gęstych, tudzież z wierzb nad rzeką i będziecie się cieszyć w ciągu siedmiu dni przed Panem, Bogiem waszym. Będziecie obchodzić to święto ku czci Pana przez siedem dni każdego roku. Jest to prawo wieczne dla potomków waszych: w miesiącu siódmym będziecie je obchodzić. Przez siedem dni będziecie przebywać pod szałasami; wszyscy obcy w Izraelu będą mieszkali pod szałasami; dlatego, aby wasi potomkowie wiedzieli, iż sprawiłem, że synowie Izraelowi mieszkali pod szałasami, gdym ich wyprowadził z ziemi egipskiej. Jam jest Pan Bóg wasz».   
Bogu dzięki.[^1562]   


### 2 Graduał  
*Ps 83:10; 83:9*   
Spojrzyj, obrońco nasz, Boże, i wejrzyj na sługi Swoje.   
V. Panie, Boże Zastępów, wysłuchaj modlitwy sług Twoich.[^1563]   


### 3 Kolekta  
Prosimy Cię, Panie, roztocz opiekę nad Twoją rodziną, abyśmy z Twej szczodrobliwości osiągnęli środki wiecznego zbawienia, których szukamy z Twojego natchnienia.   
Przez Pana.[^1564]   


### 3 Lekcja  
Czytanie z Księgi Proroka Micheasza.   
*Mi 7:14; 7:16; 7:18-20*   
Panie, Boże nasz, paś swój lud laską swoją, trzodę swego dziedzictwa, tych, co mieszkają samotnie w lesie, jak za dawnych dni.   
Ujrzą narody i okryją się wstydem wbrew całej ich potędze. Jakiż bóg jest podobny do Ciebie, który usuwasz nieprawość i przebaczasz grzechy reszcie Twojego dziedzictwa?   
Nie upiera się On w gniewie, bo lubi okazywać łaskę. Jeszcze raz zmiłuje się nad nami, podepcze nasze nieprawości, a wszystkie grzechy nasze rzuci do morza.   
Ty zachowasz wierność dla Jakuba, i łaskę dla Abrahama, tak jak przysiągłeś ojcom naszym za dni starodawnych, Panie Boże nasz.   
Bogu dzięki.[^1565]   


### 3 Graduał  
*Ps 89:13; 89:1*   
Zwróć się ku nam, Panie, na chwilę i daj się ubłagać sługom Swoim.   
V. Panie, Tyś był ucieczką naszą z pokolenia na pokolenie.[^1566]   


### 4 Kolekta  
Prosimy Cię, Panie, daj nam tak się wstrzymywać od pokarmów mięsnych, abyśmy również powstrzymywali się od namiętności, które nas kuszą.   
Przez Pana.[^1567]   


### 4 Lekcja  
Czytanie z Księgi Proroka Zachariasza.   
*Zch 8:14-19*   
W one dni: Przemówiło słowo Pańskie do mnie: To mówi Pan Zastępów: «Jak umyśliłem, aby was utrapić, gdy mię do gniewu pobudzili ojcowie wasi, mówi Pan, a nie zmiłowałem się, tak rozmyśliwszy się postanowiłem w te dni dobrze uczynić domowi Judy i Jeruzalem. Nie bójcie się! Te więc są rzeczy, które czynić będziecie: Mówcie prawdę, każdy z bliźnim swoim, prawdą i sądem Pokoju sądźcie w bramach waszych. A nikt przeciw przyjacielowi swemu niech nie myśli złego w sercu swoim przysięgi kłamliwej nie miłujcie; bo to wszystko jest, czego nienawidzę, mówi Pan». – I stało się słowo Pana Zastępów do mnie mówiąc: «To mówi Pan Zastępów: Post   
czwartego i post piątego, i post siódmego, i post dziesiątego miesiąca obróci się domowi Judy w wesele i radość, i znamienite uroczyste święta; tylko prawdę i pokój miłujcie!» – mówi Pan Zastępów.   
Bogu dzięki.[^1568]   


### 4 Graduał  
*Ps 140:2*   
Niech się wzbija ku Tobie modlitwa ma, Panie, niby kadzidło.   
V. Wznoszenie rąk moich jak ofiara wieczorna.[^1569]   


### 5 Kolekta  
Panie, Ty nam pozwalasz ofiarować Ci uroczysty post; prosimy Cię, wzmocnij nas udzielając przebaczenia.   
Przez Pana.[^1570]   


### 5 Lekcja  
Czytanie z Księgi Proroka Daniela.   
*Dn 3:49-51*   
*Poważną przeszkodą do zbawienia są nasze namiętności, które wykorzystuje szatan i świat. Jak Anioł łagodził płomienie ognia, tak Chrystus uśmierzy nasze namiętności i wybawi nas od zła.*   
W one dni Anioł Pański zstąpił z Azariaszem i z towarzyszami jego w piec i wyrzucił płomień ognia z pieca, i uczynił wśród pieca jakby wiatr rosisty przewiewający, a płomień rozchodził się nad piecem na czterdzieści dziewięć łokci, i wypadł, i popalił tych Chaldejczyków, których znalazł koło pieca, sługi królewskie, którzy podniecali ogień. (Azariasza i jego towarzyszy) nie dotknął się wcale ogień, ani ich nie zasmucił, ani żadnej przykrości nie uczynił. Wtedy ci trzej jakby jednymi usty chwalili i wysławiali, i błogosławili Boga w piecu mówiąc:   
   
*Hymn.*   
*Dn 3:52-59*   
Błogosławiony jesteś, Panie, Boże ojców naszych: i chwalebny, i sławny na wieki.   
I błogosławione prześwietne imię Twoje, które jest święte: i chwalebne, i sławne na wieki.   
Błogosławiony jesteś w świętym przybytku chwały Twojej: i chwalebny, i sławny na wieki   
Błogosławiony jesteś na świętym tronie Królestwa Twego: i chwalebny, i sławny na wieki.   
Błogosławiony jesteś dla Boskiej władzy i rządów Twoich: i chwalebny, i sławny na wieki.   
Błogosławiony jesteś, który siedzisz na Cherubach, a wzrokiem zgłębiasz przepaści: i chwalebny, i sławny na wieki.   
Błogosławiony jesteś, który się unosisz na skrzydłach wichru i chodzisz po falach morskich: i chwalebny, i sławny na wieki.   
Niech Cię błogosławią wszyscy Aniołowie i Święci Twoi: i niech Cię chwalą i sławią na wieki.   
Niech Cię błogosławią niebiosa, ziemia, morze, i wszystko, co się w nich znajduje: i niech Cię chwalą, i błogosławią na wieki.   
Chwała Ojcu i Synowi, i Duchowi Świętemu: i chwalebnemu, i sławnemu na wieki.   
Jak była na początku i teraz, i zawsze, i na wieki wieków, amen: i chwalebnemu, i sławnemu na wieki.   
Błogosławiony jesteś, Panie, Boże ojców naszych: i chwalebny, i sławny na wieki.[^1571]   


### 6 Kolekta  
Boże, któryś złagodził płomień ognia dla trzech młodzieńców, spraw łaskawie, aby nas, sług Twoich, nie pożarł płomień namiętności.   
Przez Pana.[^1572]   


### 6 Lekcja  
Czytanie z Listu świętego Pawła Apostoła do Hebrajczyków.   
*Hbr 9:2-12*   
*Chrystus, Arcykapłan Nowego Testamentu, wszedł z własną krwią do przybytku niebieskiego, rozpoczynając w ten sposób nasz powrót do Boga. Jest to wspaniałe wypełnienie typu biblijnego Starego Testamentu.*   
Bracia: Był zrobiony pierwszy przybytek, w którym były świeczniki i stół, i chleby pokładne; to się nazywało miejscem świętym. A za drugą zasłoną znajdował się przybytek inny, zwany Święte świętych, mający złotą kadzielnicę i arkę przymierza zewsząd powleczoną złotem. Była w niej urna zawierająca mannę i laska Aaronową, która była rozkwitła, a także tablice przymierza. A nad nią znajdowali się Cherubiny chwały, którzy ocieniali ubłagalnię, o czym teraz nie ma potrzeby mówić szczegółowo.   
A gdy to tak urządzone było, do pierwszego przybytku wchodzili zawsze kapłani sprawujący służbę Bożą. Do drugiego zaś jedynie arcykapłan, raz w roku, i to nie bez krwi, którą ofiaruje za swoje i ludu przewinienia. Przez to bowiem zaznaczał Duch Święty, że dopóki stoi przybytek   
pierwszy, droga świętych nie została jeszcze otwarta.   
A było to podobieństwo do czasu obecnego, wyrażające, że dary i ofiary, które się składa, nie mogą uczynić doskonałym w sumieniu tego, kto służbę Bożą pełni, ale że są to tylko przepisy cielesne dotyczące pokarmów, napojów i różnych obmyć, ustanowione do czasu odmiany.[^1573]   


### 6 Graduał  
*Ps 116:1-2*   
Chwalcie Pana, wszystkie narody, wysławiajcie Go, wszystkie ludy.   
V. Bo miłosierdzie Jego nad nami utwierdzone, a wierność Pańska trwa na wieki.[^1574]   


### Ewangelia  
Ciąg dalszy ☩ Ewangelii świętej według Łukasza.   
*Łk 13:6-17*   
Onego czasu: Mówił Jezus do rzesz tę przypowieść: «Człowiek pewien miał drzewo figowe zasadzone w winnicy swojej i przyszedł szukać na nim owocu, ale nie znalazł. I rzekł do uprawiającego winnicę: Oto przez trzy lata przychodzę i szukam owocu na tym drzewie figowym, a nie znajduję. Wytnij je więc; po cóż jeszcze ziemię zajmuje?» A on odpowiadając rzekł mu: «Panie, zostaw je i na ten rok, aż je okopię i obłożę nawozem, czy też nie wydałoby owocu, a jeśli nie, wytniesz je później».   
Nauczał też w szabat w synagodze ich. A oto niewiasta, która od osiemnastu lat cierpiała, była pochylona tak, że nie mogła żadną miarą spojrzeć w górę. Gdy ją tedy ujrzał Jezus, przywołał ją do siebie i rzekł jej: «Niewiasto, uwolniona jesteś od niemocy swojej». I włożył na nią ręce, a natychmiast wyprostowała się i chwaliła Boga.   
W odpowiedzi jednak przełożony synagogi, oburzony, że Jezus uzdrawiał w szabat, mówił do rzeszy: «Jest sześć dni, w które należy pracować, w te dni więc przychodźcie po uleczenie, a nie w dzień szabatu». A Pan odpowiadając mu rzekł: «Obłudnicy, czyż każdy z was nie odwiązuje wołu swego albo osła od żłobu i nie prowadzi, aby go napoić w dzień szabatu? A czyż tej córki Abrahamowej, którą związał szatan od osiemnastu lat, nie należało od więzi tej uwolnić w dzień szabatu?» I gdy to mówił, zawstydzili się wszyscy przeciwnicy Jego, a cały lud radował się ze wszystkiego, co chwalebnie działo się przezeń.[^1575]   


### Antyfona na Ofiarowanie  
*Ps 87:2-3*   
Panie Boże, Zbawicielu mój, podczas dnia wołam i w nocy żalę się przed Tobą, niech moja modlitwa dojdzie do Ciebie, Panie.[^1576]   


### Sekreta  
Prosimy Cię, wszechmogący Boże, niech dar złożony przed oczyma Twojego majestatu wyjedna nam łaskę oddania się Tobie i pomoże do osiągnięcia szczęśliwej wieczności.   
Przez Pana.[^1577]   


### Prefacja  
*Prefacja zwykła*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze Święty, wszechmogący, wieczny Boże, przez Chrystusa, Pana naszego. Przez Niego Twój majestat chwalą Aniołowie, uwielbiają Państwa, z lękiem czczą Potęgi, Niebiosa i Moce niebios oraz błogosławieni Serafini we wspólnej wysławiają radości. Z nimi to, prosimy, dozwól i naszym głosom wołać w pokornym uwielbieniu:[^1578]   


### Antyfona na Komunię  
*Kpł 23:41; 23:43*   
W miesiącu siódmym będziecie obchodzić święto, bo sprawiłem, że synowie Izraelowi mieszkali pod szałasami, gdym ich wyprowadził z ziemi egipskiej. Ja Pan, Bóg wasz.[^1579]   


### Pokomunia  
Prosimy Cię, Panie, niech Twój Sakrament udzieli nam łaski, którą zawiera, abyśmy w rzeczywistości posiedli to, co teraz sprawujemy pod osłoną.   
Przez Pana.[^1580]   
■


## 17 Niedziela po Zesłaniu Ducha Świętego   
*2 klasy*   
*Szaty zielone*   
Wszystkie przykazania wskazują, jak mamy wypełniać podstawowe prawo miłości Boga i bliźniego, które streszcza całą objawioną naukę moralną (ewangelia). Przykazanie miłości bliźniego jest podobne do «pierwszego i największego» przykazania miłości Boga, ponieważ ma ten sam motyw: dobroć Boga, który miłuje wszystkich. Św. Paweł wylicza w lekcji więzy nadprzyrodzone, które nas łączą: jeden Bóg, jedna wiara, jeden Chrzest, jedno oczekiwanie zbawienia. Węzły te są o wiele mocniejsze niż wszystko, co może nas dzielić.   


### Introit  
*Ps 118:137; 118:124*   
Sprawiedliwy jesteś, Panie, i słuszne są wyroki Twoje. Postąp ze sługą Twoim, wedle Twej litości.   
*Ps 118:1*   
Błogosławieni, wiodący życie bez skazy, którzy wedle Pańskiego prawa postępują.   
Chwała Ojcu.   
Sprawiedliwy jesteś, Panie, i słuszne są wyroki Twoje. Postąp ze sługą Twoim, wedle Twej litości.[^1581]   


### Kolekta  
Daj, Panie, ludowi Twemu unikać wpływu szatana, aby czystym sercem Ciebie szukał jedynie, Boga swojego.   
Przez Pana.[^1582]   


### Lekcja  
Czytanie z Listu świętego Pawła Apostoła do Efezjan.   
*Ef 4:1-6*   
*List do Efezjan napisał św. Paweł z więzienia w Rzymie.*   
Bracia: Proszę was, ja, więzień w Panu, abyście postępowali w sposób godny powołania, do którego wezwani jesteście, z wszelką pokorą i łagodnością, z cierpliwością znosząc jedni drugich w miłości, starając się, zachować jedność ducha, złączeni węzłem pokoju. Jedno ciało i jeden duch, jako wezwani jesteście do jednej nadziei wezwania waszego. Jeden Pan, jedna wiara, jeden Chrzest. Jeden Bóg i Ojciec wszystkich, który panuje nad wszystkimi, działa przez wszystkich i jest we wszystkich nas. Który jest błogosławiony na wieki wieków. Amen.[^1583]   


### Graduał  
*Ps 32:12; 32:6*   
Szczęśliwy naród, którego Bogiem jest Pan, ten lud, który Pan sobie na dziedzictwo wybrał.   
V. Słowem Pańskim niebiosa wzniesione i tchnieniem ust Jego wszystkich gwiazd zastępy. Alleluja, alleluja.   
*Ps 101:2*   
Panie, wysłuchaj modlitwę moją, a wołanie moje niech do Ciebie przyjdzie. Alleluja.[^1584]   


### Ewangelia  
Ciąg dalszy ☩ Ewangelii świętej według Mateusza.   
*Mt 22:34-46*   
*Po rozstrzygnięciu zagadnienie moralnego Chrystus Pan stawia dogmatyczne. Żydzi uważali, że najwyższym tytułem chwały Mesjasza jest pochodzenie od Dawida. Pan Jezus zwraca uwagę, że Dawid nazywa Mesjasza swoim Panem, że ten «Pan» ma udział w rządach Bożych, a zatem przewyższa godnością wszystkich ludzi.*   
Onego czasu: Przystąpili do Jezusa faryzeusze. I zapytał Go jeden z nich, uczony w Prawie, kusząc Go: «Mistrzu, które jest największe przykazanie w Prawie?» Rzeki mu Jezus: «Będziesz miłował Pana Boga twego ze wszystkiego serca twego i ze wszystkiej duszy twojej, i ze wszystkiej myźli twojej. To jest największe i pierwsze przykazanie. A drugie podobne jest temu: Będziesz miłował bliźniego twego jako siebie samego. Na tych dwóch przykazaniach całe Prawo zawisło i Prorocy». A gdy się zebrali faryzeusze, zapytał ich Jezus mówiąc: «Co sądzicie o Chrystusie? Czyim jest synem?» Mówią Mu: «Dawida». Rzekł im: «Jakoż tedy Dawid w duchu zowie Go Panem, mówiąc: Rzekł Pan Panu memu, siądź po prawicy mojej, aż położę nieprzyjaciół Twoich podnóżkiem nóg Twoich. Jeżeli więc Dawid nazywa Go Panem, jakże jest synem jego?» A nikt nie mógł Mu odpowiedzieć słowa, ani też nie śmiał Go od onego dnia więcej pytać.[^1585]   


### Antyfona na Ofiarowanie  
*Dn 9:17; 9:18; 9:19*   
Modliłem się do Boga mego ja, Daniel, mówiąc: Wysłuchaj, Panie, modlitwy sługi Twego, rozjaśnij oblicze nad świątynią swoją i wejrzyj łaskawie na ten lud, nad którym wezwane jest Imię Twoje Boże.[^1586]   


### Sekreta  
Przed Majestat Twój, Panie, zanosimy pokornie błagania nasze, niechaj te święte tajemnice, które dzisiaj sprawujemy, uwolnią nas od grzechów przeszłych i przyszłych.   
Przez Pana.[^1587]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1588]   


### Antyfona na Komunię  
*Ps 75:12-13*   
Czyńcie śluby i wypełniajcie Panu, Bogu waszemu. Wszyscy wokoło dary przynoście straszliwemu, który dumę książąt ukraca, straszliwemu dla wszystkich królów tej ziemi.[^1589]   


### Pokomunia  
Prosimy Cię, Panie Boże nasz, aby przenajświętsza Tajemnica, którą ustanowiłeś dla utrwalenia odkupienia naszego, była zbawienna pomocą   
Przez Pana.[^1590]   


### Objaśnienia Ewangelii  

\(1\) Faryzeusze byli bardzo zarozumiali z mniemanej swej mądrości. Św.
Marek opowiadając to samo zajście, o którem mówi dzisiejsza Ewangelia,
wspomina, że faryzeusze wtedy «przyszli do Jezusa», kiedy sadeuszów
spotkało upokorzenie za podstępne pytanie, jakie postawili P. Jezusowi.
Mniemali, że są mądrzejsi od saduceuszów, i że ich nauce i rozumowi
P. Jezus nie będzie się mógł oprzeć. Faryzeusze dawni wymarli, ale nie
brak i dziś ludzi zarozumiałych, którym się zdaje, że oni jedni
wszystkie rozumy posiedli i za mędrszych się uważają, niż wszyscy dawni
uczeni, niż Kościół święty i niż sam P. Bóg i objawienie Jego.
Ale i o nich wciąż sprawdza się słowo dzisiejszej Ewangelji: «A żaden
nie mógł mu odpowiedzieć słowa.» Żaden niedowiarek i żaden bezbożnik nie
będzie mógł odpowiedzieć ani słowa, gdy kiedyś po śmierci stanie
przed P. Jezusem na sąd.

\(2\) «Będziesz miłował Pana Boga twego ... będziesz miłował bliźniego
twego. Na tem dwojgu przykazaniu wszystek Zakon zawisł i Prorocy».
Widzisz, jak łatwa jest nauka Chrystusa Pana do zrozumienia, jak łatwa
też do wykonania. Byleś dobrze zrozumiał te dwie zasady, byleś wiernie
wykonywał te dwa przykazania, jakie P. Jezus podaje w dzisiejszej
Ewangelji, już tem samem zrozumiałeś całą człowiekowi do zbawienia
potrzebną mądrość Bożą i będziesz prawym sługą Bożym i do najwyższej
możesz dojść doskonałości. Te dwie zasady są tak pełne głębokiej
mądrości, że chociażbyś całe życie nad niemi rozmyślał, wciąż jeszcze
coś nowego w nich znajdziesz, a zarazem tak proste, że i nieuczony
człowiek, ani pisać, ani czytać nie umiejący, potrafi je spamiętać,
i byle proste miał serce, lepiej zrozumieć, niż najuczeńsi nawet ludzie.
Te dwa przykazania są też dziwnie łatwe, bo, aby je wykonać, nie trzeba
ani pieniędzy i wielkich skarbów, ani nadzwyczajnego rozumu i rozległej
nauki, nie potrzeba ani sił ani zdrowia, nie potrzeba dalekich odbywać
podróży, ale trzeba jedynie dobrej woli i prostego serca. Niegdyś
św. Augustyn, rozważając to, święcie i mądrze powiedział: «Kochaj,
a rób co chcesz», bo kochając Boga i bliźnich, nie potrafisz już chcieć
niczego złego. Św. Bonawenturze razu jednego powiedział pewien wielkiej
pobożności brat nazwiskiem Idzi, że jemu, jako posiadającemu tak wielką
naukę, łatwiej niż innym zostać świętym. Na to mu Święty: Mylisz się,
mój bracie, bo lada babka, nie umiejąca nie więcej prócz zwykłego
pacierza, może zostać większą świętą, niż największy uczony, jeśli tylko
kocha Boga i bliźniego, jak Bóg przykazał. Usłyszawszy to brat Idzi
wpadł w zachwycenie i wybiegłszy na ulicę głośno wołał: «Słuchajcie
babki i wszyscy prostaczkowie, co mówi wielki O. Bonawentura; macie
kochać Boga i bliźniego, jak Bóg przykazał, a każdy z was zostanie
wielkim świętym». Obyś i ty chciał zrozumieć, że cała sztuka,
żeby zostać nie tylko prawym chrześcijaninem, ale i wielkim świętym,
polega na tem dwojgu, żeby kochać Boga swego ze wszystkiego serca i ze
wszystkiej duszy swojej, a bliźniego swego jak samego siebie.

\(3\) «Co się wam zda w Chrystusie? Czyj jest syn? Rzekli mu: Dawidów.»
Pytanie to postawił Pan Jezus nawzajem faryzeuszom, żeby ich nauczyć
i przekonać o tem, czego oni nie wiedzieli, a nawet powiedzieć nie
chcieli. Myśl tego pytania jest taka? Cóż mniemacie o osobie obiecanego
wam od Boga Mesjasza? Z jakiego rodu ma on według proroctw pochodzić?
Zagadnienie to dla faryzeuszów biegłych w Piśmie św. arcyłatwe,
i dlatego bez wahania odpowiadają, że z rodu Dawidowego. O tem
w narodzie żydowskim każde dziecko wiedziało, że Mesjasz miał być
potomkiem Dawidowym, a więc prawdziwym człowiekiem, czyli tak jak
P. Jezus sam był zwykle się nazywać, synem człowieczym. Ale to co
faryzeusze odpowiedzieli, to zawierało tylko połowę prawdy. Powinni byli
odpowiedzieć: Chrystus według tego, co P. Bóg obiecał narodowi naszemu
przez proroków, ma być wprawdzie synem Dawidowym, ale będzie też Synem
Bożym, bo tak jest w Piśmie św.: «Tyś jest Syn mój, Jam Ciebie dziś
zrodził». Tego faryzeusze jednak nie wiedzieli i tego pragnie ich Pan
Jezus dla ich zbawienia nauczyć, i dlatego dalej pyta:

\(4\) «Jakoż tedy Dawid w duchu zowie go Panem, mówiąc: Rzekł Pan Panu
memu, siedź po prawicy mojej?» Znaczenie tego pytania jest takie:
Jakimże prawem Dawid, nauczony od Ducha św., nazywa go Panem swoim,
mówiąc: «Rzekł Pan – Bóg – Panu memu –» Chrystusowi czyli Mesjaszowi
«–» «siedź po prawicy mojej? ... Jeśli tedy zowie go Panem, jakoż jest
synem jego?» Jakim sposobem król Dawid, o którymś z potomków swoich
mówiąc, mógłby zwać go Panem swoim, gdyby był rzeczywiście tak, jak wy
mówicie, niczem więcej, jeno synem jego? Oczywiście jest On czemś
więcej, niż synem Dawidowym, niż prostym człowiekiem! Czem zaś jest,
to wynika bardzo jasno z dalszych słów psalmu, w którem onemu Panu
Dawidowemu mówi Bóg: «siedź po prawicy mojej,» tzn. siedź na tronie
majestatu mego, w równej i jednej ze mną chwale wiekuistej. Tak P. Jezus
tu z Pisma św. Starego Zakonu, o którem faryzeusze wiedzieli
i wyznawali, że jest od Boga objawione, wyraźnie dowodzi tego samego, co
był wykazał tysiącznemi cudami, co później pod zaklęciem Kajfasza
i przez chwalebne swoje zmartwychwstanie, wniebowstąpienie i Ducha
Świętego zesłania stwierdził i wciąż na nowo w Kościele swoim świętym
stwierdza, że jest nie tylko prawdziwym człowiekiem, o czem faryzeusze
nie wątpili, ale że jest też prawdziwym Synem Bożym, Bogiem z Boga,
Światłością z Światłości, Bogiem prawdziwym z Boga prawdziwego.

\(5\) «Siedź po prawicy mojej, aż położę nieprzyjacioły Twoje podnóżkiem
nóg Twoich.» Jest w tych słowach psalmu przez P. Jezusa przytoczonych
wciąż sprawdzająca się w oczach naszych zapowiedź, że aż do ostatecznego
triumfu, który będzie w dzień sądu ostatecznego, P. Jezus zawsze będzie
miał nieprzyjaciół i prześladowców, tak samo, jak ich miał
w faryzeuszach, saduceuszach i innych za dni pielgrzymowania swojego.
Ponieważ zaś ci nieprzyjaciele nie mogą dosięgnąć Jego samego we własnej
osobie, więc złość swoją wywierają na Oblubienicy Jego. Dlatego też
P. Jezus, gdy o Kościele swoim mówi, że bramy piekielne nie zwyciężą go,
tem samem daje do zrozumienia, że piekło będzie wojowało przeciwko
niemu; a o sługach jego wyraźnie zapowiada Pismo św.: «Wszyscy,
którzy chcą pobożnie żyć w Jezusie Chrystusie, prześladowanie będąc
cierpieć.» Tych nieprzyjaciół Chrystusa Pana, czyli Kościoła i sług
Jego, wylicza Pismo św. głównie trzech: djabła, ciało i świat. Z nimi
ustawicznie wojować nam trzeba, a nie tylko się bronić, ale i zwyciężać.
Djabeł naciera na nas, podburzając wyobraźnię naszą, przedstawiając jej
różne rozkosze, godności, bogactwa, to znowu strasząc urojonemi
trudnościami, cierpieniami, upokorzeniami itd., byle odwieść
od obowiązku, lub przywieść do grzechu. Ciało kusi zachciankami
i wymaganiami, ociężałością i lenistwem. Świat wreszcie narzuca się nam
z swojemi przewrotnemi zasadami i przewrotniejszymi jeszcze przykładami.
Mają ci trzej nieprzyjaciele swoich zapamiętałych zwolenników,
którzy stająsię szczególnymi nieprzyjaciółmi P. Jezusa i wszelkiej
sprawy Bożej. Oto więc «bojowaniem jest żywot ludzki na ziemi»; ale kto
stoi przy P. Jezusie, z Nim zwycięzy.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 18 Niedziela po Zesłaniu Ducha Świętego   
*2 klasy*   
*Szaty zielone*   
Gdy zaczyna się jesienne zamieranie przyrody, Kościół kieruje naszą myśl ku życiu wiecznemu. Świątynia, w której się gromadzimy, jest symbolem nieba — domu Bożego, dlatego idziemy do niej z radością (ant. na wejście, graduał). Tu otrzymujemy pouczenie o prawdach Bożych oraz przyjmujemy sakramenty, przygotowujące nas na dzień przyjścia Pańskiego (lekcja). W sakramencie Pokuty Chrystus oczyszcza duszę i wlewa w nią nowe siły na pielgrzymowanie ku wieczności, które trwa bez przerwy, wśród codziennych zajęć w domach i warsztatach pracy (ewangelia). Przez Eucharystię Bóg daje nam udział w swoim Bóstwie, przedsmak niebieskiej chwały.   


### Introit  
*Syr 36:18*   
Użycz pokoju, o Panie, tym, którzy oczekują pomocy od Ciebie, aby się spełniły obietnice Twoich proroków. Wysłuchaj próśb Swojego sługi oraz Izraela, Twojego ludu.   
*Ps 121:1*   
Uradowałem się, gdy mi powiedziano: Pójdziemy do domu Pańskiego.   
Chwała Ojcu.   
Sprawiedliwy jesteś, Panie, i słuszne są wyroki Twoje. Postąp ze sługą Twoim, wedle Twej litości.[^1591]   


### Kolekta  
Prosimy Cię Panie, kieruj litościwie naszymi sercami, bez Ciebie bowiem nie możemy się Tobie podobać.   
Przez Pana.[^1592]   


### Lekcja  
Czytanie z Listu świętego Pawła Apostoła do Koryntian.   
*1 Kor 1:4-8*   
Bracia: Dziękuję Bogu mojemu zawsze za was, za łaskę Bożą, która jest wam dana w Chrystusie Jezusie, żeście się w Nim we wszystko wzbogacili, we wszelkie słowo i we wszelką umiejętność. Jako że świadectwo Chrystusowe utwierdzone jest pośród was. Tak, że wam na żadnej łasce nie zbywa, w oczekiwaniu objawienia Pana naszego Jezusa Chrystusa, który też umocni was aż do końca bez winy, w dzień przyjścia Pana naszego Jezusa Chrystusa.[^1593]   


### Graduał  
*Ps 121:1; 121:7*   
Uradowałem się, bo mi powiedziano: Pójdziemy do domu Pańskiego.   
V. Niech pokój będzie w murach twoich, a bezpieczeństwo w twych pałacach. Alleluja, alleluja.   
*Ps 101:16*   
Poganie będą czcili imię Twoje, Panie, i wszyscy królowie ziemi Twoją chwałę. Alleluja.[^1594]   


### Ewangelia  
Ciąg dalszy ☩ Ewangelii świętej według Mateusza.   
*Mt 9:1-8*   
Onego czasu: Jezus wstąpiwszy do łodzi przeprawił się i przybył do miasta swego. I oto przynieśli Mu paralityka, leżącego na łożu. A widząc wiarę ich, rzekł Jezus paralitykowi: «Ufaj, synu, odpuszczają ci się grzechy twoje». A oto niektórzy z uczonych w Piśmie myśleli sobie: «On bluźni». Jezus zaś, przeniknąwszy ich myśli, powiedział: «Czemuż źle myślicie w sercach waszych? Cóż łatwiej jest powiedzieć: Odpuszczają ci się grzechy, czy też: wstań a chodź? A żebyście wiedzieli, że Syn Człowieczy ma na ziemi moc odpuszczania grzechów», przeto rzecze do paralityka: «Wstań, weźmij łoże twoje i idź do domu twego». I wstał, i poszedł do domu swego. Co widząc rzesze ulękły się i oddały chwałę Bogu, który dał taką moc ludziom.[^1595]   


### Antyfona na Ofiarowanie  
*Wj 24:4; 24:5*   
Poświęcił Mojżesz ołtarz dla Pana, składając na nim ofiary całopalne i ofiarując żertwy ze zwierząt. Wobec synów Izraela dopełnił ofiary wieczornej na wonność miłą Panu Bogu.[^1596]   


### Sekreta  
Boże, który przez udział w tej czcigodnej ofierze, czynisz nas uczestnikami jedynego i najwyższego Bóstwa, spraw, prosimy, abyśmy poznając Twoją prawdę, stosowali do niej swoje obyczaje.   
Przez Pana.[^1597]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1598]   


### Antyfona na Komunię  
*Ps 95:8-9*   
Ofiary nieście i wchodźcie do Jego przedsieni: uczcijcie Pana w świętym Jego majestacie.[^1599]   


### Pokomunia  
Posileni świętym darem dzięki Ci składamy, Panie, i błagamy Twe miłosierdzie, abyś nas uczynił godnymi pełnego w nim uczestnictwa.   
Przez Pana.[^1600]   


### Objaśnienia Ewangelii  

\(1\) Pan Jezus, prawdziwie niewyczerpany w miłosierdziu swojem,
korzysta z każdej sposobności, żeby faryzeuszów doprowadzić do uznania
prawdy i do zbawienia. W dzisiejszej Ewangelji po dwakroć daje im dowód
najprzód wszechwiedzy, a potem wszechmocy, a więc boskości swojej. Bo
kiedy «mówili sami w sobie, myśląc w sercach swoich: Ten bluźni,» bo Pan
Jezus im okazuje, że zna ich myśli, co sam tylko Bóg może. Również
dowodzi im P. Jezus wszechmocności swojej, bo kiedy faryzeusze posądzali
Go o bluźnierstwa, za to, że odpuszcza grzechy, – co także tylko Bóg
może, – P. Jezus, uzdrawiając jednem słowem chorego, okazuje im drugi
dowód bóstwa swojego, tj. wszechmoc. Odpuszczenie komuś grzechów dzieje
się w duszy, nie można go stwierdzić zmysłami, tak jak uzdrowienie
paralityka. Na zapytanie zaś P. Jezusa: «co jest łacniej», musieli
sobie odpowiedzieć, że jedno i drugie jest równie łatwe dla Boga
i równie niemożebne dla człowieka, któryby nie był zarazem Bogiem.

\(2\) «Odpuszczają się grzechy twoje.» Jak powietrzem ruszony, aby być
uzdrowionym, potrzebował z ufnością zbliżyć się do P. Jezusa i innych
dopełnić warunków, podobnie każdy, kto pragnie odpuszczenia grzechów,
potrzebuje wypełnić szczerze i uczciwie warunki, jakie sam P. Jezus
postanowił w Sakramencie pokuty. Warunków tych wylicza katechizm pięć,
mianowicie: rachunek sumienia, żal za grzechy, postanowienie poprawy,
spowiedź i zadośćuczynienie. Jest nadto parę innych warunków, które
rozumieją się same przez się, ale o których ludzie zwykle najmniej myślą
i wiedzą. O tem wszystkiem kilka krótkich uwag.

\(3\) Najprzód tedy samo się przez się rozumie, że kto chce dostąpić
odpuszczenia grzechów, ten powinien tego naprawdę pragnąć, bo jakże ma
ci P. Bóg odpuścić grzechy, jeżeli ty sam o to nie dbasz? Po wtóre
wiedzieć i rozumieć potrzeba, że sam Bóg tylko może odpuszczać grzechy,
a ksiądz spowiednik w Sakramencie pokuty, jest tylko namiestnikiem,
narzędziem Bożem, zatem na spowiedzi sprawa nie tyle jest
ze spowiednikiem, ile z Panem Bogiem. Spowiednika nie trudno oszukać,
P. Boga niepodobna. Na spowiedzi z P. Bogiem jest sprawa, a u P. Boga
popłaca przede wszystkiem szczerość, a cokolwiek byś Panu Bogu ofiarował
bez szczerości, tego Pan Bóg nie przyjmie od ciebie.

\(4\) Dalszym warunkiem do odpuszczenia grzechów na spowiedzi jest
rachunek sumienia. Katechizm mówi o nim na pierwszym miejscu, nie jakoby
był najważniejszy i najpotrzebniejszy, ale iż jest z porządku pierwszy.
Bo póki nie wiem o grzechach swoich, to nie wiem też ani za co żałować,
ani z czego się poprawić, ani z czego się spowiadać. Rachunek sumienia
powinien być szczery, to znaczy powinno mi na tem zależeć, żebym sobie
o ile możności wszystkie grzechy swoje, przynajmniej śmiertelne,
od ostatniej ważnej spowiedzi, myślą, słowem, uczynkiem lub opuszczeniem
popełnione, należycie przypomniał. Wezwawszy tedy pomocy Bożej
i przyczyny Matki Najśw. przejdź po kolei przykazania Boże i kościelne,
grzechy główne i obowiązki stanu twego i rozpatruj się uważnie, czy
i w czem od ostatniej twojej dobrej spowiedzi zawiniłeś. Obowiązki stanu
są różne według tego, czem kto jest, np. żonatym, ojcem rodziny, wolnym,
urzędnikiem, rzemieślnikiem, gospodarzem, uczniem, bogatym, ubogim,
chorym itd. Byleś szczerze chciał się porachować z sumieniem, to nie
trwóż się, że możeś co zapomniał, bo nie brak pamięci, ale brak szczerej
i dobrej woli przeszkadza do odpuszczenia grzechów i do zbawienia.
Jeżelibyś mimo dobrej woli zapomniał jak grzech śmiertelny,
to wystarcza, że przypomniawszy go sonie, powiesz o nim na następnej
spowiedzi, dodając, żeś na przeszłej go zapomniał.

\(5\) Najważniejszym i niezbędnym warunkiem dobrej spowiedzi jest żal
czyli skrucha. Na czemże istota żalu polega? Na działaniu rozumu i woli,
łaską Bożą wspartych. Rozum, wiarą oświecony, powinien dwie rzeczy
poznać tj. \[1\] żem grzesząc, bardzo źle postąpił, a \[2\] że moja,
a nie czyjaś inna w tem była wina. Wola pobudzona tem, co jej mówi wiarą
oświecony rozum, a wsparta łaską Bożą, pożąda, żeby to złe, co się z jej
winy stało, mogło się odstać, żeby nigdy nie było się stało. Poczyna
przeto nienawidzić wszystkich grzechów, nienawidzić siebie, a miłować
Boga i wolę Jego. Jeżeli prócz rozumu i woli żal ogarnia także i serce,
tak iż nie tylko «mamy», ale też «czujemy» nienawiść i wstręt
do wszystkiego, co jest grzechem, czujemy wielką i gorącą miłość Boga,
to jest to rzeczą bardzo pożądaną i przyjemną, ale nie tak potrzebną,
żeby dla braku uczucia żalu spowiedź miała być nieważną. Środków zaś
na pobudzenie się do żalu szczerego podaję ci trzy: \[1\] rozważaj
prawdy Boże i sprawiedliwość Bożą! \[2\] módl się, a raczej przepraszaj
jak umiesz Boga, któregoś obraził i rozgniewał na siebie, tak np. jak
przeprasza dziecko ojca, jak sługa pana; \[3\] żebyś zaś wolę odstręczyć
od grzechu i złego, karaj szczególnie ciało swoje postami, pracą
i umęczeniem itp. O szczery, prawdziwy żal najwięcej się staraj, bo
grzechu nie odpuści Pan Bóg ani na spowiedzi, ani poza spowiedzią,
jeżeli zań szczerze nie żałujesz.

\(6\) Równie ważnym i koniecznym jak żal, jest trzeci warunek,
tj. szczere postanowienie poprawy z wszystkich twoich przynajmniej
śmiertelnych grzechów. Szczere powinno być to postanowienie, to znaczy
powinno ci na tem zależeć, żebyś się prawdziwie poprawił i do dawnych
grzechów nigdy nie wracał. Jeżeli zaś komu rzeczywiście zależy
na poprawie, to taki obmyśla odpowiednie ku temu środki, mianowicie
rozważa, co go do grzechów przywodziło. Do grzechu zaś głównie przywodzą
dwie rzeczy: \[1\] okazja; i tak do pijaństwa uczęszczanie do szynków,
bratanie się z towarzyszami lekkomyślnymi; do nieczystości podejrzane
znajomości, próżnowanie itp.; \[2\] brak cnót grzechom naszym
przeciwnych, a więc np. gdzie chodzi o poprawę z nieczystości, brak
czujności nad myślami i zmysłami, zwłaszcza nad oczyma, językiem
i uszyma i brak pobożności; przeciw gniewowi brak panowania nad językiem
w pierwszej chwili irytacji itd. Szczególnie trudne bywa szczere
postanowienie poprawy, ilekroć chodzi o porzucenie nienawiści albo żalu
do rzeczywistych lub mniemanych nieprzyjaciół i o naprawę krzywdy
na majątku lub dobrej sławie, bliźnim wyrządzonej; zatem w tych dwóch
wypadkach potrzeba szczególnej uwagi i pracy nad sobą.

\(7\) Czwarty warunek, tj. spowiedź czyli wyznanie grzechów, wymaga znów
przede wszystkiem szczerości, Ktoby choć jeden grzech śmiertelny
rozmyślnie zataił, popełniłby tem samem świętokradztwo i nie mógłby
dostąpić odpuszczenia grzechów, pókiby nie uczynił spowiedzi generalnej,
tzn. nie wyznałby z należytym żalem i postanowieniem wszystkich grzechów
śmiertelnych, tak spowiadanych jak i niespowiadanych jakich się dopuścił
od ostatniej dobrej spowiedzi swojej. Grzech należy wymienić po prostu,
bez opowiadania długich historyj. Dodać też należy przy każdym grzechu
śmiertelnym liczbę, ile razy się go dopuściłeś myślą, słowem, uczynkiem,
tudzież okoliczności, zmieniające rodzaj grzechu, tj. takie, które
z jednego grzechu robią kilka, bo nie jedno, ale kilka przykazań jest
przekroczonych, np. pobiłeś kogoś, ale to był twój ojciec, więc
zgrzeszyłeś pobiciem przeciw 5-temu, a że ojca, więc jeszcze przeciw
4-temu przykazaniu; pożądałeś grzechu nieczystego, ale z osobą zamężną
i krewną swoją, więc wykroczyłeś przeciw 9-temu i przeciw 4-temu
przykazaniu Bożemu dla pokrewieństwa itp. Jest rzeczą pożyteczną
rozpocząć od tych grzechów, które najtrudniej wyznać przychodzi.

\(8\) Ostatni wreszcie warunek dobrej spowiedzi polega
na zadośćuczynieniu tj. \[1\] na odprawieniu pokuty na spowiedzi
zadanej, która jeśli była zadana za grzechy śmiertelne, obowiązuje też
pod grzechem śmiertelnym; \[2\] na wynagrodzeniu krzywd bliźnim
na majątku lub dobrej sławie wyrządzonych; \[3\] na pojednaniu się
z nieprzyjaciółmi; \[4\] na porzuceniu bliskich okazyj do grzechu,
wreszcie na rozpoczęciu życia prawdziwie uczciwego o zbożnego. Radzę
każdemu tak postępować, żeby znać było po nim, iż naprawdę pojednał się
z Panem Bogiem.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 19 Niedziela po Zesłaniu Ducha Świętego   
*2 klasy*   
*Szaty zielone*   
Wszyscy ludzie są zaproszeni przez Boga na wieczyste gody Jego Syna z odkupioną ludzkością. Wezmą w nich udział tylko ci, którzy dojdą do bram wieczności odziani w godową szatę łaski uświęcającej, którą otrzymaliśmy na Chrzcie św. Zachowanie tej szaty przekracza ludzkie siły. Zbyt często ulegamy złudzeniom, że można się zbawić dzięki własnym wysiłkom. W ciągu dzisiejszej Mszy św. Kościół wielokrotnie nam przypomina radosną prawdę, że Bóg nas prowadzi, obdarza łaską i zbawia.   


### Introit  
Ja jestem zbawieniem ludu, mówi Pan: w jakimkolwiek ucisku wołać będą do mnie, wysłucham ich i będę ich Panem na wieki.   
*Ps 77:1*   
Słuchaj mój ludu nauki mojej, uszy swoje nakłońcie.   
Chwała Ojcu.   
Ja jestem zbawieniem ludu, mówi Pan: w jakimkolwiek ucisku wołać będą do mnie, wysłucham ich i będę ich Panem na wieki.[^1601]   


### Kolekta  
Wszechmogący i miłosierny Boże, usuń łaskawie wszystko, co nam się sprzeciwia, abyśmy wolni od niebezpieczeństw duszy i ciała, mogli swobodnie pełnić Twą służbę.   
Przez Pana.[^1602]   


### Lekcja  
Czytanie z Listu świętego Pawła Apostoła do Efezjan.   
*Ef 4:23-28*   
*Szata jest znakiem godności. Oblec się w nowego człowieka znaczy stać się przez łaskę człowiekiem przebóstwionym, podobnym do Wcielonego Słowa. Chrześcijańska godność wymaga, abyśmy w życiu naśladowali Chrystusa.*   
Bracia: Odnówcie się duchem umysłu waszego i obleczcie się w nowego człowieka, który według Boga stworzony jest w sprawiedliwości i w świętości prawdy. Dlatego odrzuciwszy kłamstwo, mówcie każdy prawdę z bliźnim swoim, bo jesteśmy jedni drugich członkami. Gniewajcie się, ale nie grzeszcie: niechaj słońce nie zachodzi nad zagniewaniem waszym. Nie dawajcie przystępu szatanowi: kto kradł, niech już nie kradnie, lecz raczej niech pracuje, wykonując rękoma swymi to, co dobre jest, aby miał skąd udzielić potrzebującemu.[^1603]   


### Graduał  
*Ps 140:2*   
Niech się wzbija ku Tobie modlitwa ma, Panie, niby kadzidło.   
V. Wznoszenie rąk moich jak ofiara wieczorna. Alleluja, alleluja.   
*Ps 104:1*   
Chwalcie Pana i wzywajcie Jego imienia: dzieła Jego głoście wśród narodów. Alleluja.[^1604]   


### Ewangelia  
Ciąg dalszy ☩ Ewangelii świętej według Mateusza.   
*Mt 22:1-14*   
Onego czasu: Jezus mówił do przedniejszych kapłanów i faryzeuszy w przypowieściach, mówiąc: «Podobne stało się Królestwo Niebieskie człowiekowi królowi, który sprawił gody małżeństie synowi swemu. I posłał sługi swoje, aby wezwać zaproszonych na gody, a nie chcieli przyjść. Potem posłał inne sługi, mówiąc: Powiedzcie zaproszonym: Oto ucztę mą przygotowałem, pobite moje woły i co było karmnego, i wszystko gotowe, przybywajcie na gody. Ale oni, nie dbając o to, odeszli: jeden do posiadłości swojej, a drugi do kupiectwa swego, a pozostali pochwycili jego sługi i zelżywszy ich zabili. Gdy to posłyszał król, rozgniewał się i posławszy wojska swoje, wytracił onych mężobójców, a miasto ich podpalił. Wtedy rzekł sługom swoim: Gody wprawdzie są gotowe, ale zaproszeni nie byli godni. Idźcie przeto na rozstaje dróg, a kogokolwiek znajdziecie, wzywajcie na gody. I słudzy jego, wyszedłszy na drogi, zgromadzili wszystkich, których napotkali, złych i dobrych, i napełniła się sala godowa biesiadnikami. A wszedł król, aby zobaczyć biesiadników, i ujrzał tam człowieka nie przyodzianego w szatę godową. I rzekł mu: Przyjacielu, jakże tu wszedłeś nie mając szaty godowej? A on milczał. Wtedy rzekł król sługom: Związawszy mu ręce i nogi, wrzućcie go do ciemności zewnętrznych: tam będzie płacz i zgrzytanie zębów. Albowiem wielu jest wezwanych, lecz mało wybranych».[^1605]   


### Antyfona na Ofiarowanie  
*Ps 137:7*   
Gdy chodzę wśród utrapienia, Ty mnie trzymasz przy życiu, o Panie; Swą rękę wyciągasz na przekór gniewowi mych nieprzyjaciół, prawica Twoja mię zbawia.[^1606]   


### Sekreta  
Prosimy Cię, Panie, spraw, niech te dary zaniesione przed oblicze Twojego majestatu, wyjednają nam zbawienie.   
Przez Pana.[^1607]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1608]   


### Antyfona na Komunię  
*Ps 118:4-5*   
Ty wydałeś Swoje przykazania, by pilnie ich przestrzegano. Oby me drogi były niezawodne ku przestrzeganiu Twych ustaw.[^1609]   


### Pokomunia  
Panie, niech Twoje uzdrawiające działanie uwolni nas łaskawie od naszych złych skłonności i przywiąże do Twoich przykazań.   
Przez Pana.[^1610]   


### Objaśnienia Ewangelii  

\(1\) Dzisiejsza przypowieść podobna jest do tej, którą czyta nam
Kościół Boży w niedzielę po Bożem Ciele, ale różni się od niej w wielu
szczegółach i opowiedział ją P. Jezus w innym też czasie i miejscu,
mianowicie w świątyni Jerozolimskiej na cztery dni przed Męką swoją,
tamtą zaś na kilka miesięcy pierwej, w drodze do Jeruzalem. Myśl zawarta
w tej przypowieści na pierwszym miejscu odnosi się do Żydów, którzy P.
Jezusa słuchali. Ich to P. Jezus ostrzega, że ponieważ dla niedowiarstwa
swego nie tylko nie usłuchali zaproszenia Bożego, wzywającego ich
do Królestwa niebieskiego, tj. do Kościoła, a następnie i do nieba,
ale nadto mieli się dopuścić zabójstwa tak na P. Jezusie, jak i na Jego
Apostołach, więc za to czeka ich ciężka kara, mianowicie zagłada miasta
świętego. Uczy nas jednak zarazem P. Jezus w tej przypowieści prawdy,
że jakkolwiek On wielu, owszem powołuje do Kościoła i do zbawienia
wiecznego, przecież stosunkowo mało ich z tego powołania korzysta,
i z tych, którzy dostali się na łono Kościoła, jeszcze nie wszyscy pójdą
do nieba.

\(2\) «Nie chcieli przyjść». Niegdyś św. Scholastyka pytała się brata
swego św. Benedykta, coby powinna czynić, żeby niechybnie zbawić duszę
swoją i otrzymała odpowiedź: Chciej! Święte to i prawdziwe słowo. Wszak
i P. Jezus onemu młodzieńcowi na pytanie o sposobie zdobycia sobie nieba
odpowiedział: «Jeśli chcesz wnijść do żywota, chowaj przykazania».
Najprzód każe mu chcieć nieba, a następnie chować przykazania. A i tam
nawet, gdzie chodzi nie o niebo, ale tylko o odzyskanie zdrowia, pyta
P. Jezus chorego, wyczekującego od 38 lat nad sadzawką owczą
uzdrowienia: czy chcesz być zdrów? Więc nie tylko w głównej
i najważniejszej sprawie zbawienia wiecznego, która jest celem
i zadaniem całego naszego życia, ale i we wszystkich szczegółach
potrzeba, abyśmy umieli i chcieli chcieć. A zatem czy chodzi
o zwyciężenie jakiej pokusy, czy o pozbycie się jakiej wady lub nałogu,
czy wreszcie o nabycie jakiej cnoty, potrzeba przede wszystkiem, abyś
chciał. Np. kusi cię ciekawość, przed którą ostrzega Pismo św.: «odwróć
oblicze twoje od niewiasty pięknie ubranej, a nie przypatruj się cudzej
piękności,» – «chciej» to szczerze zwyciężyć tę pokusę, a nie doznasz
prawie trudności. Potrzebujesz się pozbyć lenistwa lub innej wady, –
«chciej», ale chciej stanowczo i wytrwale, a jeżeli nie od razu,
to jednak w stosunkowo krótkim  czasie odwykniesz od tej wady.
Niedostaje ci jakiej cnoty, «chciej», owszem, uweźmij się na to, żeby ją
nabyć, a P. Bóg ci jej nie odmówi. Wspomniało się powyżej, że potrzeba,
abyśmy umieli i chcieli chcieć. Cóż to znaczy? Umieć chcieć znaczy tyle,
co używać właściwych sposobów. Bo jak ten, co chce zorać pole, musi użyć
pługa, tak i ty jeżeli chcesz nieba, albo chcesz zwyciężyć pokusy,
wykorzenić swoje wady, a nabyć cnót, musisz odpowiednich użyć środków.
Dwa takie środki, które najczęściej stosować należy, tu wymieniam.
Mianowicie: we wszystkiem i każdego czasu zdawać sobie sprawę z tego,
że jest Bóg żywy, i prawdziwy, który wszystko widzi, a zarazem za dobre
i najmniejsze nagradza, ale i za każde złe surowo każe, albo w tem albo
w przyszedłem życiu. A drugi środek: we wszystkiem i w każdej chwili rób
szczerze i gorliwie to, coś w tej właśnie chwili robić powinien, choćby
to była przypisana zabawa albo odpoczynek, a nigdy nie mów: «nie mam co
robić». Żeby jednak kto nie sądził, że wola ludzka wszystko może,
wiedzieć i pamiętać potrzeba, że łaska Boża jest do zbawienia konieczna,
że P. Jezus wyraźnie naucza: «Beze mnie nic nie możecie», a św. Paweł
nauczony przez Ducha Św., twierdzi że samo nawet chcenie jak i dokonanie
jest darem Bożym. Więc ze swej strony rób co możesz – polegaj na P.
Bogu, bez którego zgoła nic nie możesz. Co znaczy ono «chciej robić»
– to nam tłumaczy najlepiej Pismo św., gdy mówi: «chce i nie chce
leniwiec,» chce, bo pragnie i postanawia co najlepszego, ale zarazem nie
chce, bo lada przeszkoda, lada trudność, najmniejsze zmęczenie lub nuda
odstręcza go od sprawy zamierzonej, a nieraz nawet zaczętej.

\(3\) «A oni zaniedbali i odeszli, jeden do wsi swojej, drugi
do kupiectwa swego;» są to ludzie tak zawsze zajęci i wyczerpani troską
o rzeczy doczesne, tak ich ogarnia pragnienie dobrobytu, przyjemności
i wywyższenia, tak się trwożą, że utracą cokolwiek z tego, w czem się
kochają, to znów się łudzą nadzieją, że to zdobędą, wreszcie wątpią, czy
kiedykolwiek w tem życiu do czegoś dojdą i tak tem wszystkiem
wyczerpują, że dbać o Boga i zbawienie wieczne już nie mają siły ani
nawet woli. A jednak wszystko przemija, Bóg zaś i żywot nasz po śmierci
jest wieczny.

\(4\) «Drudzy pojmali sługi Jego i zelżywość im uczyniwszy pobili.»
Gorsi od pierwszych, gniewają się, że ktokolwiek śmie im przeszkadzć
w uganianiu się za rzeczami doczesnymi i znikomemi, albo ich ganić.
Gniewają się na własne sumienie, że czyni im wyrzuty i gwałt mu zadają,
aby je zagłuszyć. Gniewają się na kaznodziejów i Kościół św., którzy ich
do nieba wysyłają, że nauczają inaczej niż oni robią i nie tak, jak im
dogodniej i radziłby kaznodziejom zatkać usta, a Kościół całkiem usunąć
ze świata. Gniewają się na tych, co «chcą pobożnie żyć w Jezusie
Chrystusie», że uczynkami i całem postępowaniem swojem głośniej niż
kazodzieje wykazują, jak nierozsądne, jak przewrotne i bezbożne jest ich
życie. Gniewają się na Boga samego, że stworzył coś lepszego niż ziemię
o to, co ziemia dać może.

\(5\) «Przyjacielu, jakeś tu wszedł, nie mając szaty godowej?» Wschodnim
zwyczajem, na który P. Jezus w swej przypowieści się powołuje, królowie
i książęta posyłali przy nadzwyczajnych uroczystościach tym,
których zapraszali, bogate szaty, aby goście mieli czem się dostroić
do przepychu uczty i do godności podejmującego ich króla. O tym zwyczaju
faryzeusze jako ludzie wykształceni i ze światem obyci dobrze wiedzieli.
Choć więc P. Jezus o tem nie wspominał, rozumieli, że król ewangeliczny,
zapraszając ludzi ubogich na gody, zaopatrzył ich też w szaty godowe
i dlatego nie dziwno im, że król gniewa się na człowieka, pozbawionego
szaty godowej. Każdemu z nas, których P. Bóg zaprosił do domu swego,
tj. Kościoła Bożego, dał na samym wstępie przy Chrzcie św. szatę godową,
szatę łaski poświęcającej a tym, którzy pierwszą szatę utracili przez
grzechy śmiertelne, przywróciła ją przez Sakrament pokuty, i to nie raz,
nie dwa, nie dziesięć, ale mnóstwo razy. Cóż tedy dziwnego, że gdy
przyjdzie w dzień sądu, aby oglądać zaproszonych, a «obaczy tam
człowieka nie odzianego szatą godową,» rozkaże sługom swoim: «związawszy
ręce i nogi jego,» tj. odebrawszy mu wybór między złem i dobrem,
«wrzućcie go w ciemności zewnętrzne», bo w niebie jest tylko światłość,
«tam będzie płacz i zgrzytanie zębów,» tj. smutek beznadziejny i gniew
bezsilny.

\(4\) «Wielu jest wezwanych, a mało wybranych.» Wglądnij w siebie
i przeszłość twoją; czy nigdy nie utraciłeś tej szaty godowej, tj. łaski
poświęcającej, wziętej na chrzcie św., czyś nigdy żadnego grzechu
śmiertelnego nie popełnił? A jeżeliś ten pierwszy grzech śmiertelny
przez rzetelną spowiedź zgładził, jak też długo po twych spowiedziach
utrzymywałeś się wolnym od grzechu? I pominąwszy pierwsze lata
dziecinne, z których prawie już nie pamiętasz, porachuj się, jak prędko
po spowiedzi w nowe popadłeś grzechy, a jak długo odkładałeś ponowną
spowiedź?  Porachuj, o ile możesz – dni, tygodnie, miesiące i lata,
które przeżyłeś w stanie łaski, a ile zmarnowałeś w stanie grzechu?
Jeżeli żyjesz i bratasz się z takimi, o których dobrze wiesz, że często
grzeszą a rzadko się spowiadają, to czyż nie jest smutną prawdą,
że wiele jest wezwanych, ale mało wybranych?

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 20 Niedziela po Zesłaniu Ducha Świętego   
*2 klasy*   
*Szaty zielone*   
Niebo jest naszą ojczyzną; na ziemi jesteśmy wygnańcami. Wskutek grzechów własnych i grzechów naszych współbraci doznajemy wielu cierpień (antyfona na wejście). Dostrzegamy w sobie choroby duchowe, które zagrażają życiu łaski (ewangelia). Dlatego z serc naszych wyrywa się modlitwa pełna tęsknoty za wieczną ojczyzną (alleluja, antyfona na ofiarowanie). Wiemy jednak, że Chrystus chce nas zbawić. W Eucharystii podaje nam niebieskie lekarstwo na choroby dusz (sekreta). Eucharystia jest ostoją nadziei i pociechą w naszym wygnaniu (antyfona na komunię).   


### Introit  
*Dn 3:31; 31:29; 31:35*   
Wszystko, coś na nas dopuścił, Panie, według sprawiedliwego wyroku nas spotkało, bośmy zgrzeszyli przeciwko Tobie i przykazań Twoich nie strzegliśmy. Lecz zechciej wsławić Twe Imię i postąp z nami wedle niezmierzonej dobroci Twojej.   
*Ps 118:1*   
Błogosławieni, których życie bez skazy: którzy według Pańskiego prawa postępują.   
Chwała Ojcu.   
Wszystko, coś na nas dopuścił, Panie, według sprawiedliwego wyroku nas spotkało, bośmy zgrzeszyli przeciwko Tobie i przykazań Twoich nie strzegliśmy. Lecz zechciej wsławić Twe Imię i postąp z nami wedle niezmierzonej dobroci Twojej.[^1611]   


### Kolekta  
Prosimy Cię, Panie, użycz wiernym Twoim przebaczenia i pokoju, aby oczyszczeni ze wszystkich win swoich mogli Ci służyć sercem spokojnym.   
Przez Pana.[^1612]   


### Lekcja  
Czytanie z Listu świętego Pawła Apostoła do Efezjan.   
*Ef 5:15-21*   
*Duch święty napełnia serca wiernych wykonawców woli Bożej głęboką radością.*   
Bracia: Baczcie pilnie, abyście postępowali z uwagą, nie jak nieroztropni, ale jako mądrzy, wyzyskując czas, ponieważ dni są złe. Nie bądźcie więc nierozważnymi, ale rozumiejącymi, jaka jest wola Boża. A nie upijajcie się winem, w którym tkwi rozpusta, ale napełniajcie się Duchem Świętym, wygłaszając psalmy, hymny i pieśni duchowe, nucąc i śpiewając w sercach waszych Panu. A dzięki czyńcie zawsze i za wszystko Bogu i Ojcu w imię Pana naszego Jezusa Chrystusa. Bądźcie ulegli jedni drugim w bojaźni Chrystusowej.[^1613]   


### Graduał  
*Ps 144:15-16*   
Oczy wszystkich z ufnością patrzą na Ciebie, Panie: Ty dajesz im pokarm we właściwej porze.   
V. Otwierasz rękę swoją i błogosławieństwem napełniasz wszystko co żyje. Alleluja, alleluja.   
*Ps 107:2*   
Gotowe serce moje, Boże, gotowe serce moje: zaśpiewam i zagram Ci psalm, Chwało moja.[^1614]   


### Ewangelia  
Ciąg dalszy ☩ Ewangelii świętej według Jana.   
*J 4:46-53*   
*Bóg udziela nam swojej łaski w miarę naszej ufności.*   
Onego czasu: Był dworzanin pewien, którego syn chorował w Kafarnaum. Ten, gdy usłyszał, że Jezus przybył z Judei do Galilei, poszedł do Niego i prosił Go, aby przyszedł i uleczył syna jego, bo już dogorywał. I rzekł do niego Jezus: «Jeśli nie widzicie znaków i cudów, nie wierzycie». Rzecze do Niego dworzanin: «Panie, przyjdź pierwej, zanim umrze syn mój». Rzecze do niego Jezus: «Idź, syn twój żyje». I uwierzył ów człowiek słowu, które mu powiedział Jezus, i poszedł. A gdy był w drodze, wyszli na jego spotkanie słudzy i oznajmili mówiąc: «Syn twój żyje». Zapytał ich tedy o godzinę, w której mu się polepszyło. I rzekli mu: «Wczoraj o godzinie siódmej opuściła go gorączka». Poznał tedy ojciec, że była to godzina, w której powiedział do niego Jezus: Syn twój żyje. I uwierzył sam i cały dom jego.[^1615]   


### Antyfona na Ofiarowanie  
*Ps 136:1*   
*Syjon jest symbolem ojczyzny niebieskiej, Babilon to zmienia wygnania, na której przebywamy.*   
Nad rzekami Babilonu siedzieliśmy i płakaliśmy, gdy wspominaliśmy Ciebie, Syjonie.[^1616]   


### Sekreta  
Prosimy Cię, Panie niechaj te święte Tajemnice udzielą nam z niebios lekarstwa, które oczyści z nieprawości serca nasze.   
Przez Pana.[^1617]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1618]   


### Antyfona na Komunię  
*Ps 118:49-50*   
Pomnij na obietnicę daną słudze Twemu, Panie, w którą kazałeś mi wierzyć. Ona mnie pociesza w mojej nędzy.[^1619]   


### Pokomunia  
Spraw, prosimy Cię, Panie, abyśmy przez pilne posłuszeństwo Twoim przykazaniom stali się godnymi świętych darów Twoich.   
Przez Pana.[^1620]   


### Objaśnienia Ewangelii  

\(1\) Podziwiaj Najsłodsze Serce Pana naszego
Jezusa, że choć nas musi nieraz smutkami nawiedzać,
to jednak umie i lubi w tych smutkach
nas pocieszać, a nawet hojnie je nam nagradzać,
byleśmy je uczciwie i należycie przyjmowali
i znosili. Otóż ten królik, to znaczy wielki
pan, choć bogaty i w szacunku u ludzi, jednak
nie jest wolny od smutku, bo niemasz kącika
bez krzyżyka. Zachorował temu królikowi syn,
ukochany i pieszczony, jak zwykle pańskie
dziecko, i chociaż choremu ani opieki ani lekarzy
i lekarstw nie brakło, przecież choroba się
wzmagała i «poczynał umierać». Lekarze już
zwątpili, a biednemu ojcu ze zmartwienia i żalu
mało serce nie pęka. W tem dochodzi go wieść,
że P. Jezus wraca z Jerozolimy i jest już w Kanie
Galilejskiej. Jakaś otucha wstępuje w zbolałe
serce ojca, wszak tyle był słyszał o potędze
i dobroci P. Jezusa, sam też na własne oczy
widział może niejeden cud Jego, tak że uwierzył
w Pana Jezusa, przynajmniej jako w Mesjasza
obiecanego, cudotwórcę i proroka od Boga
natchnionego. Miał też ufność w znanej
wszystkiem dobroci P. Jezusa. Teraz i na niego
przyszła potrzeba i to taka ciężka, że jeżeli P. Jezus jej nie zaradzi, to chyba niema na
nią ratunku. Ale On zaradzi! Więc nie zwlekając,
puszcza się w drogę do P. Jezusa. Widzisz
tutaj pierwszy pożytek ze zmartwienia
i cierpień idący, że zmuszają nas zbliżyć się do
P. Jezusa, według tego, co mówi przysłowie:
«Kiedy trwoga, to do Boga».

\(2\) «Prosił go, aby zstąpił, a uzdrowił syna jego,
bo poczynał umierać». Tak to już Bóg zrządził,
że rodzice dzieci swoje kochają, i dla ich dobra
zdobywają się na niezliczone wysiłki i starania.
Alboż mało tego, że matka dziecko w boleściach
zrodziła, mlekiem własnem karmiła,
we dnie i w nocy spokoju sobie nie dawała, że
ojciec dziesięć, a może dwadzieścia i więcej lat
na dziecko ciężko pracował i nieraz sam sobie
od ust odejmował, byle tylko dziecko wychować
i dobrą przyszłość mu zgotować. Jakżesz
mało za to doznają rodzice wdzięczności od
dzieci swoich. Owszem, nieraz bywa, że im więcej
rodzice dzieci swoje kochają i im dogadzają,
tem łatwiej dzieci tak przywykają do hojności
i usłużności rodziców, że zaczynają ją sobie
lekceważyć i domagają się od rodziców coraz
większej ofiarności, jakby oni wobec rodziców
wszelkie tylko prawa, a żadnych nie mieli
obowiązków. Nieraz bardzo wcześnie uczą się
dzieci zamiast słuchać rodziców, narzucać im
swoją wolę, zamiast przyjmować z pokorą
i wdzięcznością upomnienie rodzicielskie, łajać ich w oczy lub przynajmniej za oczy, utrudniać
i zatruwać im życie, zamiast im je ułatwiać
i osładzać. Skądże to pochodzi? Czasem
stąd, że rodzice nie przyuczali, jak byli powinni,
dzieci swojem słowem, przykładem, a w razie
potrzeby i rózgą do bojaźni Bożej i karności
Pańskiej. Czasem stąd, że za mało pilnowali,
z kim ich dzieci przestawają i od kogo uczą
się złego. Czasem wreszcie jest to kara Boża na
rodziców, że niegdyś swoim rodzicom źle się
wysługiwali, a niekiedy jednak jest w tem niezbadane
dopuszczenie Boże.

\(3\) «Prosił, aby zstąpił i uzdrowił syna jego», bo
jeszcze mało znał P. Jezusa i wszechmocność
Jego, i dlatego niejako na pół tylko wierzył
i nie przypuszczał, żeby Panu Bogu było równie
łatwo z daleka i jednym aktem woli, jak
z blizka i żywem słowem lub dotknięciem ręki
uzdrowić. Dlatego przygania P. Jezus temu
królikowi: «Jeśli znaków i cudów nie ujrzycie,
nie wierzycie». Słowa te stosują się do wielu
z nas, którzy też na pół tylko wierzymy, a to
nie dlatego, że nie widzieliśmy cudów, ale że
się nam nie chce gruntowniej i dokładniej
poznać P. Jezusa i Jego naukę. Ale zarazem
drugą korzyść odniósł ten królik z swego utrapienia,
tj. że P. Jezus go upomniał; a tę trzecią,
że usilniej jeszcze i goręcej prosi P. Jezusa i
modli się: «Panie zstąp pierwej, niż umrze syn mój».

\(4\) Pokora, z jaką przyjął upomnienie Pańskie, wytrwała modlitwa i ufność, jaką królik
okazał, podobały się P. Jezusowi i sprawiły, że
wysłuchał prośbę i rzekł: «Idź, syn twój żyw
jest». Słowo P. Jezusa nigdy nie zawodzi, jest
wszechmocne, w jednej chwili przebiega przestrzeń
dzielącą Kanę Galilejską od Kafarnaum
i od razu, bez lekarstw i zachodów, chorego
najdoskonalej uzdrawia.

\(5\) «Uwierzył człowiek mowie, którą mu powiedział
Jezus, i szedł. Uwierzył... i szedł». Obyś
i ty chciał goręcej uwierzyć w Pana Jezusa
utajonego w Przen. Sakramencie, a uwierzywszy,
chciał iść do Niego w różnych utrapieniach
ciała, serca i duszy twojej. O! wtedy prędzej
i częściej doświadczyłbyś, jak dobry jest P. Jezus
i jak umie i lubi pocieszać tych, których
wzywa: «Pójdźcie do mnie wszyscy, którzy pracujecie
i jesteście obciążeni, a ja was ochłodzę».
Uwierzył, bo rozumiał, że niepodobna, aby
P. Jezus go kłamał albo zawiódł i za tą wiarą
wstąpiła w serce jego zbolałe nietylko otucha,
ale pewność i wesele wielkie, że syn, którego
zostawił w domu konającego, w tej chwili zupełnie
już wyzdrowiał. Jakże serdecznie i pełen
rozrzewnienia i wdzięczności przypadł do stóp
Pańskich i ucałował je. Pismo św. nic o tem nie
wspomina, bo nie ma zwyczaju mówić o rzeczach,
które się same przez się rozumieją.

\(6\) Dobrych widocznie i dbających szczerze
o pana swego sług miał ten królik, kiedy taki brali udział w jego pociechach i smutkach, że
pilno im było uwiadomić go, że już nie ma
powodu dalej się smucić, bo syn jego zdrów. Ale
i on widocznie uczciwym był panem dla sług
swoich; nie panoszy się ani nadyma, ale opowiada,
co widział, słyszał i sprawił u P. Jezusa,
i że o tej samej gadzinie, kiedy wyrzekł P. Jezus
w Kanie: «syn twój żyw jest», w Kafarnaum
nagle chory odzyskał zdrowie i siły; a królik
ów «sam uwierzył i wszystek dom jego». Szczęśliwyż
to dom, w którym państwo prawdziwie
po Bożemu dbają o dolę i niedolę sług i czeladki
swej i gdzie nawzajem sługi biorą serdeczny
udział we wszystkiem, co państwo ich cieszy
lub boli. Państwo, ich dzieci, czeladka i służba
według postanowienia Bożego powinni stanowić
jedną rodzinę, w której na pierwszem miejscu
jest wzajemna miłość i wzajemna szczera i serdeczna
życzliwość. Gdzie tej niedostaje, tam
się sprawdzają słowa św. Pawła Apostoła:
«Jeśli kto o swych, a najwięcej o domowych,
pieczy nie ma, zaprzał się wiary i jest gorszy,
niźli niewierny». Twarde i straszne to słowo, ale
prawdziwe, niech więc każdy wglądnie w swoje
sumienie i radzi o zbawieniu swojem, póki
jeszcze czas.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 21 Niedziela po Zesłaniu Ducha Świętego   
*2 klasy*   
*Szaty zielone*   
Podobnie jak Izraelici dążyli z Egiptu do Ziemi Obiecanej, tak my dążymy do obiecanej nam ojczyzny wiecznej (alleluja). Wejście do niej poprzedzi sąd. Wielokrotnie Chrystus uczył, że głównym przedmiotem sądu Bożego będzie wykonanie przykazania miłości. Winy zostaną odpuszczone tym, którzy je odpuszczali swoim winowajcom (ewangelia). Najpoważniejszą przeszkodą w osiągnięciu zbawienia jest szatan, duch nienawiści. Św. Paweł pokazuje nam broń duchową, z pomocą której możemy zwalczać ataki wroga zbawienia (lekcja). Modlimy się dzisiaj o pomoc Bożą w tej walce (kolekta, antyfona na komunię).   


### Introit  
*Est 13:9; 13:10-11*   
Na mocy Twojej, Panie, wszystko się opiera i nikt nie może sprzeciwić się Twej woli. Ty bowiem stworzyłeś wszystko, niebo i ziemię, i cokolwiek w przestworzach niebios istnieje. Ty jesteś Panem wszystkich rzeczy.   
*Ps 118:1*   
Błogosławieni, których droga jest niepokalana: którzy postępują zgodnie z prawem Pana.   
Chwała Ojcu.   
Na mocy Twojej, Panie, wszystko się opiera i nikt nie może sprzeciwić się Twej woli. Ty bowiem stworzyłeś wszystko, niebo i ziemię, i cokolwiek w przestworzach niebios istnieje. Ty jesteś Panem wszystkich rzeczy.[^1621]   


### Kolekta  
Prosimy Cię, Panie, strzeż nieustannie Twojej rodziny z ojcowską dobrocią, aby pod Twoją opieką była wolna od wszelkich przeciwności, i przez dobre czyny oddana chwale Twego imienia.   
Przez Pana.[^1622]   


### Lekcja  
Czytanie z Listu świętego Pawła Apostoła do Efezjan.   
*Ef 6:10-17*   
*Treścią dziejów Kościoła jest walka z szatanem o zbawienie dusz.*   
Bracia: Umacniajcie się w Panu i w działaniu mocy Jego. Przyobleczcie się w zbroję Bożą, abyście mogli się ostać przeciw zasadzkom diabelskim. Albowiem prowadzimy walkę nie z ciałem i z krwią, ale przeciw książętom i władzom, przeciw rządcom świata tych ciemności, przeciw złym duchom w przestworzach niebieskich.   
Przeto przyobleczcie się w zbroję Bożą, abyście mogli stawić opór w dzień zły i, wypełniwszy wszystko, ostać się. Bądźcie przeto w pogotowiu, przepasawszy biodra wasze prawdą i przyodziawszy pancerz sprawiedliwości, a nogi obuwszy w gotowość Ewangelii pokoju. We wszystkim trzymajcie się tarczy wiary, którą moglibyście zagasić wszystkie strzały ogniste złego ducha. Przyodziejcie też przyłbicę zbawienia i weźmijcie miecz ducha, którym jest Słowo Boże.[^1623]   


### Graduał  
*Ps 89:1-2*   
Panie, Tyś był ucieczką naszą z pokolenia na pokolenie.   
V. Zanim góry stanęły, nim ziemia i świat zostały stworzone, Ty, Boże, jesteś: od wieków i po wszystkie wieki. Alleluja, alleluja.   
*Ps 113:1*   
Gdy Izrael wychodził z Egiptu dom Jakuba od ludu obcego. Alleluja.[^1624]   


### Ewangelia  
Ciąg dalszy ☩ Ewangelii świętej według Mateusza.   
*Mt 18:23-35*   
Onego czasu: Rzekł Jezus uczniom swoim tę przypowieść: «Podobne jest Królestwo Niebieskie człowiekowi królowi, który chciał obliczyć się ze sługami swymi. A gdy począł się obliczać, przywiedziono mu jednego, który był mu winien dziesięć tysięcy talentów. I gdy nie miał skąd oddać, kazał go pan jego zaprzedać i żonę jego, i dzieci, i wszystko, co miał, i oddać. A sługa ów upadłszy prosił go mówiąc: Miej cierpliwość nade mną, a oddam ci wszystko. A Pan zlitowawszy się nad owym sługą uwolnił go i dług mu darował.   
Lecz sługa ów wyszedłszy spotkał jednego z towarzyszów swoich, który był mu winien sto denarów. I ująwszy go, dusił mówiąc Oddaj coś winien. A towarzysz ów upadłszy, prosił go mówiąc: Miej cierpliwość nade mną, a oddam ci wszystko. Lecz on nie chciał, ale odszedł i wtrącił go do więzienia, dopóki by mu długu nie zwrócił.   
A widząc, co się działo, towarzysze jego zasmucili się bardzo i przyszli, i donieśli panu swemu o wszystkim, co się stało. Wtedy zawołał go pan jego i rzekł mu: Sługo niegodziwy, cały dług darowałem ci, boś mię prosił. Czy więc nie przystało, abyś i ty ulitował się nad towarzyszem swoim, jakom i ja ulitował się nad tobą? I rogniewawszy się pan jego wydał go katom, dopóki mu nie odda całego długu.   
Tak i ojciec mój niebieski uczyni wam, jeśli nie odpuścicie każdy bratu swemu z serc waszych».[^1625]   


### Antyfona na Ofiarowanie  
*Job 1:1*   
*Job wśród ciężkich doświadczeń zachował wiarę w sprawiedliwość Bożą, pokonując w ten sposób zasadzkę szatana. Pamiętajmy o tym przykładzie w naszych doświadczeniach.*   
   
Żył w krainie Hus mąż, imieniem Job, prosty, i bogobojny. O niego dopraszał się szatan, aby go poddać próbie. I dał mu Pan władzę nad posiadłościami jego i nad ciałem. Zatracił więc cały jego dobytek, wygubił dzieci, a nadto okrył jego ciało bolesnym wrzodem.[^1626]   


### Sekreta  
Panie, przyjmij łaskawie ofiary, przez które i sam dajesz się przebłagać, i dzięki ogromnej Twej dobroci przywracasz nam zdrowie duszy.   
Przez Pana.[^1627]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1628]   


### Antyfona na Komunię  
*Ps 118:81; 118:84; 118:86*   
Dusza moja słabnie z tęsknoty za Twą pomocą. W słowie Twoich cała nadzieja moja. Kiedy osądzisz moich prześladowców? Niesłusznie mnie prześladują, dopomóż mi, Panie, Boże mój.[^1629]   


### Pokomunia  
Otrzymawszy pokarm nieśmiertelności, prosimy Cię, Panie, abyśmy czystą duszą poszli za tym, co usta nasze przyjęły.   
Przez Pana.[^1630]   


### Objaśnienia Ewangelii  

\(1\) Oprócz głównej nauki w dzisiejszej Ewangelii św., niektóre
szczegóły potrzebują pobieżnego przynajmniej objaśnienia. Mianowicie
10 000 talentów starozakonnych wynoszą, rachując na przedwojenne
pieniądze około 142 000 000 zł, sto zaś groszy ówczesnych mają wartość
pogańskich przyjętych, wolno było wierzycie około 35 zł. Dalej, według
ustaw, za tamtych czasów dłużnik wolno było królowi dłużnika,
niemogącego lub niechcącego wypłacić się z długu, albo zaprzedać
w niewolę wraz z całą rodziną i majętność jego, tak jak teraz za długi
sprzedaje się grunta i domostwa wraz z inwentarzem na licytacji, albo
też trzymać go w więzieniu i tam nad nim dowolnie się znęcać. Wreszcie
to, co mówi przypowieść, że król podarowawszy słudze swemu dług jego,
potem cofnął darowiznę i oddał go katom, ażby oddał wszystek dług,
to znaczy, że P. Bogu grzech niemiłosierdzia tak się nie podoba, że go
uważa za nowe zaciągnięcie tak wielkiego długu.

\(2\) Żąda P. Bóg od nas koniecznie, abyśmy byli skorzy do odpuszczenia
jeden drugiemu przewinień nawet wielkich, a cóż dopiero mniejszych i to
pod grozą, że i On nam nie odpuści grzechów naszych, jeżeli my bliźnim
odpuścić nie zechcemy. O przykazaniu tem P. Jezus bardzo często mówi.
Czytamy: «Jeżeli odpuścicie ludziom grzechy ich, odpuści też wam Ojciec
niebieski grzechy wasze; lecz jeśli nie odpuścicie ludziom, ani Ojciec
niebieski nie odpuści wam grzechów waszych.» A na innem miejscu: «Ja wam
powiadam, iż każdy który się gniewa na brata swego, będzie winien sądu;
a ktoby rzekł bratu swemu: raka, będzie winien rady; a ktoby rzekł:
głupcze, będzie winien ognia piekielnego. Jeśli tedy ofiarujesz dar
twój do ołtarza, a tam wspomnisz, iż brat twój ma przeciw tobie, zostaw
tam dar twój przed ołtarzem, a idź pierwej zjednać się z bratem twoim,
a tedy przyszedłszy ofiarujesz dar twój. Zgódź się z przeciwnikiem twoim
rychło, pókiś jest z nim w drodze; by cię snać przeciwnik twój nie podał
sędziemu,» tzn., żeby cię nie zaskoczyła śmierć, a po niej sąd,
a «sędziaby» «cię podał słudze, a byłbyś wrzucon do ciemnicy. Zaprawdę
powiadam ci, nie wnijdziesz stamtąd, aż oddasz ostatni pieniążek». I aby
nam to przykazanie tem więcej wrazić w pamięć, postanowił P. Jezus,
że dzień w dzień, odmawiając pacierz, powtarzamy tuż po prośbie o chleb
powszedni one słowa: «odpuść nam nasze winy, jako i my odpuszczamy
naszym winowajcom.»

\(3\) Ponieważ ludzie dość często mają wiele trudności z sumieniem
i ochotnem spełnianiem tego przykazania, więc dobrze będzie zwrócić im
uwagę na to, że byle rozumniej sobie radzili, to przykazanie będzie dla
nich «jarzmem wdzięcznem i brzemieniem lekkiem.» Jakże tedy rozumnie
sobie radzić? Otóż najprzód nie przeceniaj krzywdy, jaką ci wyrządzono.
Bo ostatecznie cóż tak wielkiego się stało? Gdyby nawet cię biczowano,
cierniem koronowano i do krzyża przybito, to wiesz, że P. Jezus wyraźnie
powiedział, iż «nie jest uczeń nad mistrza, ani sługa nad pana swego,»
i równie wiesz, że to wszystko, o co się gniewasz i o co serce cię boli,
to są marne drobiazgi w porównaniu z tem, co cierpiał P. Jezus i co
prawdziwi uczniowie i słudzy Jego dla miłości Bożej chętnie znosili
i przebaczali. Cóż wielkiego cię spotkało, że się uspokoić i przebaczyć
nie możesz? Może szarpnął kto twoją dobrą sławę? Jeżeli dałeś jaki powód
lub przynajmniej pozór do niekorzystnych o tobie sądów, to nie potrafisz
ludziom ust zamknąć, choćbyś nie wiem co uczynił, a w takim razie nie
narzekaj na ludzi, ale na samego siebie, popraw się i bądź na przyszłość
lepszym i ostrożniejszym, a przez to lepiej sławę swoją poprawisz, niż
złością lub cała setką procesów albo pojedynków. Jeśli zaś nie dałeś
żadnego powodu, ani pozoru, w takim razie bądź pewny, że byleś zachował
spokój, prawda, jak oliwa wyjdzie na wierzch i to prędzej, niż
gdybyś niszcząc się i narzekając, rzecz całą sam jeszcze więcej
rozgłaszał. Zresztą, czyż to tak wielka rzecz to marne słowo, które
ktoś, gdzieś, tobie lub o tobie powiedział? Czyż gadanie ludzkie
pochlebne sprawi, że będziesz lepszym, niż jesteś rzeczywiście, albo
gadanie niekorzystne uczyni cię gorszym? Dbaj o to, żebyś był dobrym,
a nie tylko uchodził za dobrego, a wtenczas ci, którzy cię znają, cenić
i szanować nie przestaną, a którzy cię nie znają, cóż cię ich sąd może
obchodzić? Pomyśl, co by to było, gdybyś ty sam miał za każde marne
słowo, któreś o innych nieraz nawet bez złej myśli wypowiedział, zdać
równie ścisły rachunek, jakiego sam się domagasz od innych? Jest
wprawdzie w naszych czasach dużo ludzi dumnych, którzy o lada słowo
do pojedynków lub do procesów i sądów się porywają. Ale czyż to po
chrześcijańsku? Nie, to raczej po pogańsku! Za nadto czuli i delikatni
zrobili się ludzie na przykazanie Boże, i im więcej kto pozwala sobie
sądzić i krytykować drugich, tem więcej pospolicie się obraża, gdy inni
go nawzajem w tem i owem krytykują i sądzą/ Skrzywdzono cię na majątku?
Ale czyż przez to, że się gniewasz, wróci ci się krzywda? Wolno ci
bronić swojej rzetelnie nabytej własności, ale bez gniewu, bez
zawziętości, bez żalu do tych, którzy zawinili. Bądź mniej chciwy,
zachowuj wierniej słowo: «Szukajcież tedy najprzód królestwa Bożego
i sprawiedliwości jego: a to wszystko będzie wam przydano:» tem samem
ułatwisz sobie zachowanie przykazania» o przebaczeniu.

\(4\) Jakże rozumnie sobie poradzić? Otóż po wtóre: nie rozmyślaj wiele
o krzywdzie swojej, bo im więcej będziesz ją rozpamiętywał, tem więcej
i miłość własna i wyobraźnia powiększać ją będzie w oczach twoich,
że w końcu zdawać ci się będzie, że taka krzywda nikogo jeszcze nie
spotkała, i że ci, którzy przeciw tobie zawinili, gorsi chyba są, niż
sam diabeł. Im więcej będziesz myślał o krzywdzie lub przykrości, jaka
cię spotkała, tem więcej też wzmoże się w tobie rozgoryczenie
i nienawiść.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 22 Niedziela po Zesłaniu Ducha Świętego   
*2 klasy*   
*Szaty zielone*   
Przez Chrzest święty Chrystus rozpoczął dzieło uświęcenia naszych dusz. Życie nadprzyrodzone winno się nieustannie rozwijać «aż do dnia Jezusa Chrystusa», to jest do dnia sądu Bożego nad nami. Kościół modli się o nieustanny wzrost świętości dla wszystkich swoich wyznawców (lekcja). Zdając sobie sprawę z win, które ich obciążają, odwołuje się do miłosierdzia Bożego (antyfona na wejście) i wyprasza sobie łaskę dobrej modlitwy, która zostałaby wysłuchana (antyfona na ofiarowanie). W ewangelii Chrystus uczy nas, że nie ma sprzeczności między obowiązkami wobec ojczyzny ziemskiej i Boga. Chrześcijanin winien spełniać obowiązki wobec państwa, ale musi pamiętać, że na własnej duszy nosi wyciśnięte podobieństwo Boże i do Boga ma wrócić. W życiu doczesnym człowiek wraca do Boga przez ofiarę, ostatecznie wróci przez śmierć i zmartwychwstanie.   


### Introit  
*Ps 129:3-4*   
Jeśli zachowasz pamięć o występkach, Panie, Panie, któż się ostoi? Ale u Ciebie, Boże Izraela, jest przebaczenie grzechów.   
*Ps 129:1-2*   
Z głębokości wołam do Ciebie, Panie, o Panie, słuchaj głosu mego.   
Chwała Ojcu.   
Jeśli zachowasz pamięć o występkach, Panie, Panie, któż się ostoi? Ale u Ciebie, Boże Izraela, jest przebaczenie grzechów.[^1631]   


### Kolekta  
Boże, ucieczko nasza i mocy, wysłuchaj pokornych modłów Twojego Kościoła, skoro pobożność, która je zrodziła, Twoim jest dziełem, i spraw, abyśmy otrzymali wszystko, o co Cię z ufnością prosimy.   
Przez Pana.[^1632]   


### Lekcja  
Czytanie z Listu świętego Pawła Apostoła do Filipian.   
*Flp 1:6-11*   
Bracia: Ufamy, w Panu Jezusie, że Ten, który rozpoczął w was dobrą sprawę, dokona jej aż do dnia Chrystusa Jezusa. Jakże to słuszne, abym tak sądził o was, bo przecież noszę was w sercu, a wy wszyscy współuczestnikami radości mojej jesteście i w więzach moich, i w obronie, i w umacnianiu Ewangelii. Albowiem świadkiem mi jest Bóg, jak pragnę, abyście wszyscy byli w sercu Jezusa Chrystusa. A modlę się o to, aby miłość wasza pomnażała się nieustannie w umiejętności i we wszelkim zrozumieniu, abyście umieli rozeznać, co ważniejsze, a byli szczerzy i bez skazy na dzień Chrystusowy, napełnieni plonem sprawiedliwości przez Jezusa Chrystusa ku czci i chwale Bożej.[^1633]   


### Graduał  
*Ps 132:1-2*   
*Życie w społeczności Kościoła przygotowuje nas do życia wiecznego, w którym miłość usunie wszelkie różnice.*   
Oto jak dobrze i jak miło braciom zamieszkać społem.   
V. Jak wyborny olejek na głowie, co spływa na brodę, brodę Aarona. Alleluja, alleluja.   
*Ps 113:11*   
Którzy się Pana boją, niechaj Mu ufają. On jest ich obrońcą i wspomożycielem. Alleluja.[^1634]   


### Ewangelia  
Ciąg dalszy ☩ Ewangelii świętej według Mateusza.   
*Mt 22:15-21*   
Onego czasu: Faryzeusze odszedłszy naradzali się, jakby Go pochwycić w mowie. I wysyłali do niego uczniów swoich z herodianami, mówiąc: «Nauczycielu, wiemy, żeś prawdomówny i drogi Bożej w prawdzie nauczasz i nie dbasz o nikogo, bo nie oglądasz się na osobę ludzką. Powiedzże nam tedy, co się tobie zdaje: Godzili się płacić daninę cesarzowi, czy też nie?» A Jezus, poznawszy ich przewrotność, rzekł: «Czemu mnie kusicie obłudnicy? Pokażcie mi monetę czynszową». A oni podali Mu denar. I rzekł im Jezus: «Czyj to wizerunek i napis?» Mówią Mu: «Cesarski». Wtedy powiedział im: «Oddajcież tedy, co jest cesarskiego, cesarzowi, a co jest Bożego, Bogu».[^1635]   


### Antyfona na Ofiarowanie  
*Est 14:12; 14:13*   
Wspomnij na mnie, o Panie, któremu wszelka zwierzchność podlega. Włóż w moje usta mowę właściwą, aby się podobały słowa moje w obliczu króla.[^1636]   


### Sekreta  
Daj, miłosierny Boże, aby ta zbawienna ofiara zawsze nas wyzwalała z naszych grzechów i broniła od wszelkich przeciwności. Przez Pana naszego Jezusa Chrystusa, który z Tobą żyje i króluje w jedności Ducha Świętego, Bóg przez wszystkie wieki wieków. Amen.   
Przez Pana.[^1637]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1638]   


### Antyfona na Komunię  
*Ps 16:6*   
Wzywam Cię, Boże, bo Ty mnie wysłuchasz. Nakłoń ku mnie Twe ucho, usłysz moje słowa.[^1639]   


### Pokomunia  
Przyjęliśmy, Panie, dary świętego misterium, pokornie błagając, aby to, co kazałeś nam czynić na Twoją pamiątkę, przyniosło pomoc w naszych słabościach.   
Który żyjesz.[^1640]   


### Objaśnienia Ewangelii  

\(1\) «Faryzeuszowie radzili się, jakoby Jezusa podchwycili w mowie.»
W nienawiści swojej do P. Jezusa na różne wpadali pomysły, żeby Go
zgubić, już to sami, już też przez sługi swoje. Chcieli Go porwać,
ale się lękali ludu, który Go czcił jako Proroka posłanego od Boga;
to znowu usiłowali Go ukamienować albo strącić ze skały; teraz naradzają
się, jakby go podchwycić w mowie, podać w podejrzenie i nienawiść
u ludu, albo u rządu rzymskiego, któremu musieli podlegać. I cóż
uradzili? Oto, jak to i gdzie indziej bywa, tak i pomiędzy ówczesnymi
żydami były różne stronnictwa polityczne, z których każde miało swoje
odrębne na sprawy bieżące zapatrywania i o nie między sobą zacięcie się
sprzeczały. I tak faryzeusze należeli do stronnictwa, które podług
dzisiejszych pojęć możnaby nazwać narodowem, i które, schlebiając
zarozumiałości żydów, że są narodem wybranym, wyższym nad wszystkie
inne, wielką w całym kraju cieszyło się wziętością. Jedną z głównych
zasad tego stronnictwa było to, że nie godzi się płacić cesarzowi
podatków, ponieważ on nieprawnie ujarzmił naród, którego panem jest
tylko Bóg. Herodjanie zaś stanowili stronnictwo, któreby w naszych
czasach nazwać rządowem; popierali Heroda, ustanowionego przez cesarza
rzymskiego, i dlatego twierdzili, że należy płacić rzetelnie wszystkie
podatki nie tylko krajowe, ale i państwowe. Urządzili więc faryzeusze
swoją zasadzkę na P. Jezusa w ten sposób, że w porozumieniu
z Herodjanami namawiali uczniów swoich, aby wszczęli z Herodjanami
pozorny spór o kwestji płacenia podatków i spór ten wytoczyli przez
P. Jezusa.

\(2\) Liczą też faryzeusze na to, że P. Jezus nie jest przecież całkiem
wolny od tak właściwej ludziom miłości własnej, która sprawia, że słowa
uznania ujmują nas i pod ich wpływem stajemy się podatniejszymi dla
tych, co nas niemi obdarzają. Po ludzku mówiąc, faryzeusze obmyślili
zasadzkę bardzo mądrze, ale przez to stwierdzili tylko słowa Pisma ś.
«Mądrość świata tego głupstwem jest u Boga; bo napisano jest: Pojman
mędrce w chytrości ich,» i: «Pan zna myśli mędrców, iż są próżne,»
tudzież, «nie masz rady przeciw Bogu.»

\(3\) «Nauczycielu, wiemy, iżeś jest prawdziwy i drogi Bożej w prawdzie
nauczasz, a nie dbasz na nikogo, albowiem nie oglądasz sią na osobę
ludzką.» Trzy zalety, choć podstępnie, a jednak zgodnie z prawdą
przyznają faryzeusz P. Jezusowi: (1) Że jest prawdziwy, czyli
prawdomówny, bo mówi tak jak rozumie i myśli, a nigdy nie kłamie ani nie
udaje. (2) Przyznają P. Jezusowi, że naucza drogi Bożej, to znaczy zasad
wiodących do Boga, i że naucza tych zasad «w prawdzie», bo prawdę ich
stwierdza dowodami z Pisma św. i cudami, a przede wszystkiem własnym
przykładem. (3) Chwalą faryzeusze P. Jezusa, że ni «ogląda się na osobę
ludzką», to znaczy, że nie powoduje się względami ludzkimi, ale wobec
maluczkich i wielkich, wobec prostaczków i uczonych wszędzie i zawsze ma
odwagę wyznawać prawdę Bożą. Obyśmy i my mieli tę świętą szlachetną
odwagę katolickich przekonań, a nigdy ani słowem, ani czynem ich się nie
zapierali dla względów ludzkich!

\(3\) «Jezus poznawszy złość ich rzekł: Czemu mię kusicie obłudnicy?»
Wobec Boga nic nie ma ukrytego i tylko to, co jest szczere, u Niego
popłaca. Brak szczerości sprawił, że Ananjasz i Safira zamiast nagrody
za ofiarę swoją, nagłą ponieśli śmierć. Szymon czarnoksiężnik niby
nawrócony, iż «serce jego nie było proste przed Bogiem,» kiedy
za pieniądze chciał otrzymać Ducha Świętego, usłyszał z ust Piotra
św. to straszne słowo: «pieniądze twoje niech z tobą będą
na zaginienie.» Podobnież brak szczerości w wyznawaniu grzechów
śmiertelnych lub w postanowieniu poprawienia się z nich ze Sakramentu
pokuty czyni świętokradztwo. Brak szczerości w składaniu ofiary, choćby
najhojniejszej i na najświętsze cele, jeżeli ją dajesz dla samolubnych
pobudek, pozbawia cię wszelkiej nagrody u Boga.

\(4\) «Czyj jest ten obraz i napis?» «Rzekli mu: Cesarski.» Pytaniem
swojem zmusza Pan Jezus przeciwników swoich do przyznania, że korzystali
z rządów cesarskich w tem, co im było potrzebne, pożyteczne lub dogodne,
jako to: z pieniędzy dających im dobrobyt, z wojska, broniącego
od najazdów nieprzyjacielskich, z sądów strzegących bezpieczeństwa
i sprawiedliwości itp., że więc przyjąwszy korzyści, spływające na nich
z rządów cesarskich, przyjęli też tem samem obowiązki względem tychże
rządów. Tak uzasadniwszy wprzód odpowiedź swoją, udaremnia Pan Jezus
złość faryzeuszów.

\(5\) «Oddajcież tedy, co jest cesarskiego, cesarzowi, a co Bożego
Bogu.» Przyznaje więc Pan Jezus słuszność herodjanom, że należy podatki
płacić cesarzowi, przyznaje ją i faryzeuszom, że i Bogu należy oddawać,
co Mu się należy, ale zarazem jednych i drugich poucza, że dwa te
obowiązki względem Boga i cesarza bynajmniej się nie wykluczają,
ale doskonale powinny i mogą ze sobą się godzić. Nauka ta P. Jezusa
odnosi się nie tylko do owych czasów, ale obowiązuje i dziś i po
wszystkie wieki. Bo dwie są władze, jedna duchowna a druga świecka:
każda z nich ma odrębny swój zakres działania. Obie jednak postanowione
są «od Boga» i dlatego jak o jednej tak i o drugiej napisano: «Kto się
sprzeciwia zwierzchności, sprzeciwia się postanowieniu Bożemu;» a którzy
się «sprzeciwiają, ci potępienia sobie nabywają.» Z drugiej strony atoli
wszelka zwierzchność tak duchowna jak świecka, dla tego samego, że «jest
od Boga» nie tylko ustanowiona, ale i zależna, ma obowiązek nie
zarządzać nic takiego, coby sprzeciwiało się przykazaniom Bożym i nigdy
nie przekraczać granic zakresu jej powierzonego. Ilekroć więc jaka
zwierzchność, czy to papież, biskup czy ksiądz, czy też minister lub
urzędnik jaki nakazwywałby coś przeciwnego przykazaniom Bożym, czyli coś
takiego, coby jawnym było grzechem, w takim razie nie tylko nie ma
obowiązku, ale nawet nie wolno rozkazu lub ustawy takiej słuchać, bo
«więcej trzeba słuchać Boga niż ludzi.» To jednak, co niektórzy twierdz,
jakoby należało każde rozporządzenie zwierzchności pilnie badać, czy
zgodne jest z wolą Bożą, jest przesadą przeciwną nauce Kościoła, według
której rozkaz zwierzchności obowiązuje, skoro nie nakazuje jawnego
grzechu, albo jawnej niesprawiedliwości. Zakres zaś działania dla władzy
świeckiej obejmuje rzeczy doczesne. Jeżeli więc np. władza świecka
wydaje rozporządzenie odnoszące się do święcenia niedzieli, albo
do małżeństw i rozwodów, a sprzeczne z takiemiż rozporządzeniami władzy
duchownej, to przekracza granice swego zakresu i rozporządzenie jej
do niczego nie upoważnia, bo jest nieważne.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## Chrystusa Króla   

<div style="text-align:center"><img src ="./data/divinum-officium-custom/web/www/missa/Polski/Sancti/10-DUr.png" /></div>

*1 klasy*   
*Szaty białe*   
Chrystus jest Królem wszechrzeczy, ponieważ jest Synem Bożym i Odkupicielem ludzkości. Jego nauka jest podstawą ładu w życiu ludzi. Dzięki jej spełnianiu może zaistnieć «królestwo sprawiedliwości, miłości i pokoju» (prefacja). Święto Chrystusa Króla, ustanowione przez papieża Piusa XI w 1925 roku, obchodzi się w ostatnią niedzielę paźdzernika, bezpośrednio przed uroczystością Wszystkich Świętych i Dniem Zadusznym, aby uwydatnić zjednoczenie się w Chrystusie trzech części Jego Królestwa: Kościoła walczącego, triumfującego i cierpiącego.   
*Ostatnia niedziela października*   


### Introit  
*Ap 5:12; 1:6*   
*Wizja z Apokalipsy św. Jana ukazuje nam Chrystusa odbierającego hołdy Aniołów i odkupionej ludzkości.*   
Godzien jest Baranek, który był zabity, otrzymać moc i boskie hołdy, i siłę, i cześć. Jemu chwała i panowanie po wszystkie wieki.   
*Ps 71:1*   
O Boże, daj swój sąd Królowi i Synowi Króla Twoją sprawiedliwość.   
Chwała Ojcu.   
Godzien jest Baranek, który był zabity, otrzymać moc i boskie hołdy, i siłę, i cześć. Jemu chwała i panowanie po wszystkie wieki.[^1641]   


### Kolekta  
Wszechmogący, wieczny Boże, Ty postanowiłeś wszystko odnowić w umiłowanym Synu Twoim jako Królu wszechrzeczy, spraw łaskawie, aby rodziny narodów rozdzielone na skutek ran grzechowych, poddały się Jego najsłodszemu panowaniu:   
Który z Tobą.[^1642]   


### Lekcja  
Czytanie z Listu świętego Pawła Apostoła do Kolosan.   
*Kol 1:12-20*   
Bracia: Dzięki czyńcie Bogu Ojcu, że nas uczynił godnymi, abyśmy się stali uczestnikami dziedzictwa świętych w światłości. (Bóg) wybawił nas z mocy ciemności i przeniósł do królestwa Syna umiłowania swego. W Nim mamy odkupienie przez krew Jego, odpuszczenie grzechów. On jest obrazem Boga niewidzialnego, pierworodnym wszelkiego stworzenia. Albowiem w Nim wszystkie rzeczy zostały stworzone na niebie i na ziemi, widzialne i niewidzialne, czy to Trony, czy Państwa, Księstwa, czy Władze. Wszystko przez Niego i w Nim stworzone zostało, a On jest przed wszystkim i wszystko w Nim trwa. On jest też głową ciała Kościoła, początkiem i pierworodnym z umarłych, aby sam we wszystkim zachował pierwszeństwo. Bo spodobało się (Bogu), aby przebywała w Nim wszelka pełność oraz aby przezeń wszystko, co jest na ziemi, czy co jest w niebiesiech, w Nim się pojednało, po nastaniu pokoju przez krew krzyża Jego: w Chrystusie Jezusie, Panu naszym.[^1643]   


### Graduał  
*Ps 71:8; 78:11*   
Panować będzie od morza do morza i od rzeki aż po krańce ziemi. I uwielbią Go wszyscy królowie, wszystkie narody będą Mu służyły. Alleluja, alleluja.   
*Dn 7:14*   
Władza Jego to władza wieczna, która nie będzie odjęta, a królestwo Jego nigdy nie zaginie. Alleluja.[^1644]   


### Ewangelia  
Ciąg dalszy ☩ Ewangelii świętej według Jana.   
*J 18:33-37*   
Onego czasu: Rzekł Piłat do Jezusa: «Czy Ty jesteś Król żydowski?» Odpowiedział Jezus: «Czy sam od siebie to mówisz, czy inni ci o mnie powiedzieli?» Odpowiedział Piłat: «Czyż ja jestem Żydem? Naród Twój i najwyżsi kapłani wydali mi Ciebie. Cóżeś uczynił?» Odpowiedział Jezus: «Królestwo moje nie jest z tego świata. Gdyby z tego świata było królestwo moje, słudzy moi walczyliby niechybnie, żebym nie był wydany Żydom. Ale teraz królestwo moje nie jest stąd». Rzekł Mu tedy Piłat: «Więc Tyś jest król?» Odpowiedział Jezus: «Sam mówisz, że ja jestem królem. Jam się na to narodził i na to przyszedłem na świat, aby dać świadectwo prawdzie. Każdy, który z prawdy jest, słucha głosu mego».[^1645]   


### Antyfona na Ofiarowanie  
*Ps 2:8*   
Żądaj ode mnie, a dam ci narody w dziedzictwo i krańce ziemi w Twoje posiadanie.[^1646]   


### Sekreta  
Ofiarujemy Ci, Panie, żertwę jednającą ludzi z Tobą, spraw, aby Ten, którego w tej ofierze składamy, użyczył wszystkim narodom daru jedności i pokoju: Jezus Chrystus Syn Twój, Pan nasz.   
Który z Tobą.[^1647]   


### Prefacja  
*Prefacja o Chrystusie Królu*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Tyś namaścił olejem wesela Jednorodzonego Syna Twego, Pana naszego Jezusa Chrystusa, wiekuistego Kapłana i Króla wszechświata, aby dopełnił tajemnicy Odkupienia rodzaju ludzkiego ofiarując siebie samego na ołtarzu krzyża jako niepokalaną ofiarę pojednania i aby poddawszy swej władzy wszystkie stworzenia przekazał nieskończonemu Majestatowi Twojemu wieczne i powszechne królestwo: królestwo prawdy i życia, królestwo świętości i łaski, królestwo sprawiedliwości, miłości i pokoju.   
Przeto z Aniołami i Archaniołami, z Tronami i Państwami oraz ze wszystkimi hufcami wojska niebieskiego śpiewamy hymn ku Twej chwale, wołając bez końca:[^1648]   


### Antyfona na Komunię  
*Ps 28:10; 28:11*   
Pan zasiądzie jako król na wieki. Pan obdarzy lud swój pokojem.[^1649]   


### Pokomunia  
Po przyjęciu pokarmu, który jest zadatkiem nieśmiertelności, prosimy Cię, Panie, abyśmy dostąpiwszy zaszczytu pełnienia służby pod sztandarami Chrystusa Króla, mogli wraz z Nim   
w siedzibach niebieskich królować na wieki:   
Który z Tobą.[^1650]   
■


## 23 Niedziela po Zesłaniu Ducha Świętego   
*2 klasy*   
*Szaty zielone*   
W życiu ziemskim trapią nas rozliczne cierpienia. Nie są one jednak bezcelowe. Przez nie Bóg oczyszcza wybranych i gromadzi ich w swoim Królestwie (antyfona na wejście, graduał). Zbliża się dzień, w którym Chrystus obdarzy chwałą całego człowieka, wskrzeszając uniżone przez śmierć ciało ludzkie (lekcja), podobnie jak wskrzesił córkę Jaira.   


### Introit  
*Jer 29:11; 29:12; 29:14*   
Oto co mówi Pan: Ja żywię myśli pokoju, a nie udręczenia. Wzywać Mnie będziecie, a Ja was wysłucham, i sprowadzę was do domu ze wszystkich krajów waszego wygnania.   
*Ps 84:2*   
Łaskawym okazałeś się, Panie, dla Twej ziemi: na dobre odmieniłeś los Jakuba.   
Chwała Ojcu.   
Oto co mówi Pan: Ja żywię myśli pokoju, a nie udręczenia. Wzywać Mnie będziecie, a Ja was wysłucham, i sprowadzę was do domu ze wszystkich krajów waszego wygnania.[^1651]   


### Kolekta  
Odpuść, prosimy Cię, Panie, przewiny ludu Twojego; i w miłosierdziu Twoim uwolnij nas od więzów grzechowych, któreśmy zaciągnęli skutkiem naszej ułomności.   
Przez Pana.[^1652]   


### Lekcja  
Czytanie z Listu świętego Pawła Apostoła do Filipian.   
*Flp 3:17-21; 4:1-3*   
Bracia: Naśladowcami moimi bądźcie i zapatrujcie się na tych, którzy tak postępują, jak tego w nas wzór macie. Bo wielu, o których często wam mówiłem (a i teraz ze łzami mówię), postepuje tak, jak nieprzyjaciele krzyża Chrystusowego: zguba jest ich końcem, bogiem ich jest brzuch, a chwałą — ubieganie się o rzeczy ziemskie w sromocie.   
Ale co do nas, to my przebywamy w niebiesiech, skąd też Zbawiciela oczekujemy, Pana naszego Jezusa Chrystusa, który przemieni ciało naszego uniżenia i upodobni je do ciała jasności swojej tą mocą, którą też może poddać sobie wszystko. Przeto, bracia moi najdrożsi i ukochani, wesele moje i korono moja, w ten sposób trwajcie w Panu, najmilsi. Ewodię proszę, a od Syntyche domagam się, aby były jednomyślne w Panu. Proszę też i ciebie, wierny mój towarzyszu, pomagaj im, bo dla Ewangelii pracowały razem ze mną z Klemensem i z innymi pomocnikami moimi, których imiona są w księdze żywota.[^1653]   


### Graduał  
*Ps 43:8-9*   
Tyś nas wybawił, Panie, od naszych przeciwników, a tych, co nas nienawidzą, zawstydziłeś.   
V. Bogiem będziemy się chlubić cały dzień, i wysławiać imię Jego na wieki. Alleluja, alleluja.   
*Ps 129:1-2*   
Z głębokości wołam do Ciebie, Panie: o Panie, wysłuchaj modlitwę moją. Alleluja.[^1654]   


### Ewangelia  
Ciąg dalszy ☩ Ewangelii świętej według Mateusza.   
*Mt 9:18-26*   
Onego czasu: Gdy Jezus mówił do rzesz, oto książę pewien przystąpił i pokłonił Mu się, mówiąc: «Panie, córka moja chwilę temu skonała, ale pójdź, włóż na nią rękę Twoją, a żyć będzie». A wstawszy Jezus szedł za nim wraz uczniami swymi.   
I oto niewiasta, która przez dwanaście lat cierpiała na krwotok, podeszła z tyłu i dotknęła się kraju szaty Jego. Bo mówiła sobie w duszy: «Bylem się tylko dotknęła Jego szat, będę zdrowa». A Jezus, obróciwszy się i ujrzawszy ją rzekł: «Ufaj, córko, wiara twoja uzdrowiła cię». I uzdrowiona była niewiasta od onej godziny.   
A gdy Jezus przyszedł do domu księcia i ujrzał fletnistów i tłum zgiełk czyniący, mówił: «Odstąpcie, nie umarła bowiem dzieweczka, ale śpi». I wyśmiewano się z Niego. A gdy tłum wyrzucono, wszedł i ujął rękę jej, i powstała dzieweczka. I rozeszła się wieść o tym po wszystkiej onej ziemi.[^1655]   


### Antyfona na Ofiarowanie  
*Ps 129:1-2*   
Z głębokości wołam do Ciebie, Panie: o Panie, wysłuchaj modlitwę moją; z głębokości wołam do Ciebie, Panie.[^1656]   


### Sekreta  
Składamy Ci, Panie, tę ofiarę chwały, dla pomnożenia naszej gorliwości w Twojej służbie; sam racz łaskawie dokonać tego, co nam powierzyłeś bez naszej zasługi.   
Przez Pana.[^1657]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1658]   


### Antyfona na Komunię  
*Mk 11:24*   
Zaprawdę powiadam wam: wierzcie, że otrzymacie wszystko, o cokolwiek modląc się prosicie, a stanie się wam.[^1659]   


### Pokomunia  
Prosimy Cię, wszechmogący Boże, nie dopuść, aby Ci, którym pozwalasz się cieszyć udziałem w Boskich tajemnicach, podlegali ludzkim niebezpieczeństwom.   
Przez Pana.[^1660]   


### Objaśnienia Ewangelii  

\(1\) Te dwa cuda, o których mówi dzisiejsza Ewangelja, obszerniej nieco
i z dodaniem różnych szczegółów opowiada też św. Marek i św. Łukasz.
Od nich dowiadujemy się, że ów książę, szukający u Pana Jezusa pomocy
w smutku, nazywał się Jair i był głównym przełożonym synagogi
w Kafarnaum; córeczka jego była jedynaczką i miała dwanaście lat.
Niewiasta zaś, którą P. Jezus uzdrowił, była bogatą Chananejką,
pochodzącą z Cezarei Filipowej. Niewiasta ta przez dwanaście lat radziła
się przeróżnych lekarzy i wielkie na nich wydała pieniądze. Zrozumiejże
więc, że i książęta i bogaci, a nie sami tylko ludzie biednego stanu
cierpią ciężkie dolegliwości, a P. Jezus ich bynajmniej nie opuszcza,
chociaż bardziej kocha ubogich i maluczkich. I księcia onego
i Chananejkę jednak dopiero potrzeba przywiodła do P. Jezusa: i znów
sprawdziło się przysłowie: «kiedy trwoga, to do Boga,» abyś i ty wśród
różnych dolegliwości i smutków życia niniejszego nie mniemał, że Pan Bóg
cię opuścił i o tobie zapomniał, ale abyś korzystał z nich, żeby tem
szczerzej garnąć się do Boga, im więcej zawodzi cię świat i ziemia.

\(2\) Jair ów, mieszkając w Kafarnaum, z bliska patrzał na cuda i cały
tryb życia P. Jezusa, lepiej więc niż inni panowie i faryzeusze
wiedział, co sądzić o Nim, i chociaż nie był jeszcze przekonany, że On
jest obiecanym Mesjaszem i Synem Bożym, przecież nie wątpił, że jest
od Boga posłanym prorokiem, «potężnym w uczynku i mowie przed Bogiem
i wszystkim ludem.» Przy pierwszej więc, jaka mu się nadarza
sposobności, wiara i ufność jego się ożywia, a sposobnością tą jest
ciężki smutek rodzinny, choroba i śmierć jedynaczki. Pełen wiary
w cudowną moc P. Jezusa i ufności w dobroć i łaskawość Jego, kiedy
wszystkie środki ludzkie wyczerpały się i zawiodły, idzie do P, Jezusa,
przypada do stóp jego świętych z wielkim uszanowaniem, opowiada mu
o smutku swoim tak, jak tylko ojciec zagrożony utratą jedynego,
ukochanego dziecka swego wypowiedzieć umie i kończy serdeczną, usilną
i zarazem pokorną prośbą: «pójdź, włóż na nią rękę twoją, a żyć będzie.»
Na taką prośbę P. Jezus od razu «wstawszy szedł za nim i uczniowie
Jego.» Czyż tylko w owych czasach i tylko ten jeden ojciec był zagrożony
utratą dziecka, umiłowanego nad wszystkie skarby świata? Czyż w naszych
czasach mało jest takich, co usiłują wyprosić u P. Jezusa  życie dla
swoich najdroższych? I niejeden w smutku swoim pyta: czemuż tego jednego
P. Jezus poratował i pocieszył, a setki i tysiące innych, a między
innymi i mnie nie wysłuchał? Wszak Jego nic by to nie kosztowało, bo
gdyby tylko zechciał, stałoby się według woli Jego. Podobne pytanie
zadano P. Jezusowi w Nazarecie, gdzie żadnego nie uczynił cudu: «Jako
wiele rzeczy słyszeliśmy uczynionych w Kafarnaum, uczyń» «i tu
w ojczyźnie Twojej.» P. Jezus, odpowiadając na ten zarzut powołał się
na przykład Eljasza, który z wielu wdów potrzebujących jedną tylko
poratował w Sarepcie Sydońskiej, i na Elizeusza, który z pośród wielu
trędowatych uzdrowił tylko Naamana Syryjczyka. Dlaczego P. Jezus jednych
wysłuchuje, tego my nie wiemy, bo On nam tego nie objawił, ale wiemy,
że cokolwiek P. Jezus daje albo odmawia, to zawsze z dobrego serca i dla
dobra naszego daje lub odmawia; umiejmyż tedy korzystać jak z jednego,
tak też z drugiego.

\(3\) Już cieszy się Jair i uwielbia dobroć P. Jezusa, że od razu
spieszy do jego córeczki, «a oto niewiasta» niespodzianie i dla niego
bardzo niepożądanie, wstrzymuje cały pochód. Niewiasta ta z daleka
przybyła. Od dwunastu lat cierpi dolegliwą chorobę, do której nawet
przyznać się wstydzi. Lekarzy radziła się różnych, niemało pieniędzy
na nich wydała, ale wszystko daremnie. Ona tylko cośkolwiek i mniej niż
Jair, posłyszała o dobroci i mocy P. Jezusa: nie żąda, jak Jair, żeby P.
Jezus włożył na nią rękę swoją, nie śmie też jak on przedłożyć
P. Jezusowi tego, co jej dolega, nie śmie nawet pokazać Mu się na oczy,
ale wiara i ufność jej większa jest niżu Jaira. Ona pewna tego,
że «bym tylko dotknęła się szaty Jego, będę zdrowa.» Nie zawiodła jej
wiara, bo Pan «Jezus obróciwszy się i ujrzawszy ją, rzekł: Ufaj córko,
wiara twoja uzdrowiła ciebie.» Dał jej zdrowie, o które prosiła, a nadto
nazwał ją i uczynił córką swoją, wzmocnił jej ufność, a wreszcie okazał
jej, że nic przed nim nie ma ukrytego, bo On wszystko wie, a zatem jest
Bogiem wcielonym. Obyś i ty miał wiarę tej niewiasty! Jak ta niewiasta
słyszała i uwierzyła, że P. Jezus jest w ziemi żydowskiej, tak i ty
słyszałeś i uwierzyłeś, że ten sam P. Jezus żywy i prawdziwy zostaje
w Przen. Sakramencie. Podobnie jak wtenczas szaty pokrywały Ciało Słowa,
tak w Przen. Sakramencie postacie chleba i wina pokrywają niejako święte
człowieczeństwo i Bóstwo P. Jezusa. Sakramentalnych szat P. Jezusa
dotykasz się nie raz jeden w życiu, ale tylekroć, ile razy przyjmujesz
Sakrament Przenajświętszy. Dotykasz się ich najprzód językiem, a czy ten
język wyzdrowiał z tylu chorób, jako to wielomóstwa, plotkarstwo, obmów
i potwarzy, z bluźnierstw, przekleństw, kłamstw, mów bezwstydnych
i innych nieprawości? Dotykasz się szat Jezusowych podniebieniem swojem,
a czy ono wyzdrowiało z obżarstwa i opilstwa? Przyjmujesz Go do serca,
a czyż nauczyłeś się przynajmniej tej jedne, tak króciuchnej nauki
P. Jezusa: «uczcie się ode mnie, żem jest cichy i pokornego serca?»
Po onej niewieście aż do śmierci było znać, że dotknęła się P. Jezusa;
a po tobie czy przynajmniej przez kilka tygodni albo choć kilka dni
znać, że nie tylko dotknąłeś się P. Jezusa, ale że On był zamieszkał
w sercu twojem? Oby tak było! Ona niewiasta wiedziała, po co szła do P.
Jezusa, a ty może ani trochę sprawy sobie z tego nie zdajesz. Zawstydźże
się i postaraj, abyś odtąd więcej odnosił pożytku z twoich Komunji
świętych.

\(4\) Zwłoka, wywołana zajściem z tą niewiastą, ciężką była próbą dla
biednego Jaira, bo chociaż patrzy na nowy dowód potęgi i łaskawości
P. Jezusa, to przecież i serce ojca w nim się odzywa i trwoży się
o dziecko i kusi go podobno niecierpliwość na niewiastę i gniew
na tłumy, utrudniające szybszy pochód ku domowi.

\(5\) «Nie umarła dzieweczka, ale śpi; i nie śmiali się z Niego.» Często
P. Jezus i Pismo św. śmierć nazywa snem, a i między chrześcijanami utarł
się zwyczaj mówić o zmarłych, że zasnęli w Panu. Tem słuszniej o tej
dzieweczce, którą P. Jezus miał niebawem przywołać do życia, mógł
powiedzieć, że nie umarła, ale tylko śpi, zwłaszcza też, że Jemu nie
trudniej wskrzesić umarłego, niż nam obudzić śpiącego. Płaczki najęte,
zaufane w swoje doświadczenie i pewne, że kogo one uznały za umarłego,
ten z pewnością więcej nie wstanie, żartują sobie z P. Jezusa
i naśmiewają się, jakoby się omylił i niedorzeczność powiedział. Jakże
były za to prędko zawstydzone. I w naszych czasach nie brak takich, co
żartują sobie z P. Jezusa i z nauki i z przykazań i z piekła i z nieba.
I oni doczekają się gorszego niestety, niż te płaczki, zawstydzenia.

«Źródło: ks. H. Jackowski SI, Ewangelje niedzielne i świąteczne z objaśnieniami»

■


## 24 Niedziela po Zesłaniu Ducha Świętego   
*2 klasy*   
*Szaty zielone*   
W ostatnią niedzielę roku liturgicznego Kościół zwraca naszą uwagę na końcowy akt dziejów Odkupienia: Sąd Ostateczny. «Bóg wybawił nas z mocy ciemności i przeniósł do Królestwa Syna umiłowania swego» (lekcja), dlatego oczekujemy Sądu Ostatecznego bez obawy, pamiętając, że sędzią będzie nasz Zbawiciel. Dzień sądu nad światem będzie dniem Jego ostatecznego zwycięstwa nad mocami ciemności. Modlimy się dzisiaj o uwolnienie od ziemskich pożądań i skierowanie naszych pragnień ku niebu (sekreta).   


### Introit  
*Jer 29:11; 29:12; 29:14*   
Oto co mówi Pan: Ja żywię myśli pokoju, a nie udręczenia. Wzywać Mnie będziecie, a Ja was wysłucham, i sprowadzę was do domu ze wszystkich krajów waszego wygnania.   
*Ps 84:2*   
Łaskawym okazałeś się, Panie, dla Twej ziemi: na dobre odmieniłeś los Jakuba.   
Chwała Ojcu.   
Oto co mówi Pan: Ja żywię myśli pokoju, a nie udręczenia. Wzywać Mnie będziecie, a Ja was wysłucham, i sprowadzę was do domu ze wszystkich krajów waszego wygnania.[^1661]   


### Kolekta  
Prosimy Cię Panie, pobudź wolę wiernych Twoich, aby gorliwie korzystając z owoców służby Bożej, otrzymywali większą pomoc od Twojej ojcowskiej dobroci.   
Przez Pana.[^1662]   


### Lekcja  
Czytanie z Listu świętego Pawła Apostoła do Kolosan.   
*Kol 1:9-14*   
Bracia: Nie przestajemy modlić się za was i prosić, abyście napełnieni byli poznaniem woli Bożej we wszelkiej mądrości i pojmowaniu duchowym. Abyście też postępowali w sposób godny Boga, podobając Mu się we wszystkim, przynosząc owoc przez każdy dobry uczynek i wzrastając w poznawaniu Boga. A umocnieni wszelką mocą według potęgi chwały Jego, ku wszelkiej cierpliwości i stateczności z radością, dzięki czyńcie Bogu Ojcu, że nas uczynił godnymi, abyśmy się stali uczestnikami dziedzictwa świętych w światłości. (Bóg) wybawił nas z mocy ciemności i przeniósł do Królestwa Syna umiłowania swego. W Nim mamy odkupienie przez krew Jego, odpuszczenie grzechów.[^1663]   


### Graduał  
*Ps 43:8-9*   
Tyś nas wybawił, Panie, od naszych przeciwników, a tych, co nas nienawidzą, zawstydziłeś.   
V. Bogiem będziemy się chlubić cały dzień, i wysławiać imię Jego na wieki. Alleluja, alleluja.   
*Ps 129:1-2*   
Z głębokości wołam do Ciebie, Panie: o Panie, wysłuchaj modlitwę moją. Alleluja.[^1664]   


### Ewangelia  
Ciąg dalszy ☩ Ewangelii świętej według Mateusza.   
*Mt 24:15-35*   
*Chrystus Pan zapowiada dwa wydarzenia: zburzenie Jerozolimy i koniec świata. Pierwsza zapowiedź spełniła się w roku 70. Po długim oblężeniu, pełnym niewymownych cierpień, Jerozolima została zdobyta przez Rzymian i zrównana z ziemią. Dokładne spełnienie się pierwszej części proroctwa jest rękojmią, że spełni się również druga część. Nadejdzie koniec świata i sąd. Najlepszym sposobem przygotowania się do niego jest życie prawdziwie chrześcijańskie.*   
Onego czasu: Rzekł Jezus uczniom swoim: «Gdy ujrzycie brzydotę spustoszenia, zalegającą miejsce święte a przepowiedzianą przez Daniela proroka (kto czyta, niech zrozumie), wtedy ci, którzy są w Judei, niech uciekają w góry; a kto jest na dachu, niech nie zstępuje, aby co wziąć z domu swego; a kto jest na roli, niechaj nie wraca, by zabrać płaszcz swój. A biada brzemiennym i karmiącym w one dni. A proście, aby ucieczka wasza nie była w zimie albo w szabat. Będzie bowiem naówczas wielki ucisk, jakiego nie było od początku świata aż dotąd, ani nie będzie. I gdyby nie zostały skrócone owe dni, nikt nie byłby zachowany, lecz dla wybranych będą skrócone dni owe.   
Wtedy, jeśliby wam kto rzekł: Oto tu jest Chrystus, albo tam — nie wierzcie. Powstaną bowiem fałszywi chrystusowie i fałszywi prorocy i czynić będą znaki wielkie i cuda, tak aby w błąd byli wprowadzeni (jeśli to być może) nawet i wybrani. Otom wam przepowiedział. Jeśliby wam tedy rzekli: oto na pustyni jest — nie wychodźcie; oto we wnętrzu domów — nie wierzcie. Albowiem jak błyskawica zabłyśnie od wschodu, a widna jest aż na zachodzie, tak będzie i przyjście Syna Człowieczego. Gdziebykolwiek było ciało, tam się zgromadzą i orły.   
A natychmiast po udręczeniu owych dni słońce się zaćmi i księżyc nie da światłości swojej, a gwiazdy spadać będą z nieba i moce niebieskie poruszone będą. A wówczas ukaże się na niebiosach znak Syna Człowieczego i wtedy płakać będą wszystkie pokolenia ziemi. I ujrzą Syna Człowieczego przychodzącego w obłokach niebieskich z mocą wielką i majestatem. I pośle Aniołów swoich z trąbą i głosem wielkim, i zgromadzą wybranych Jego z czterech stron świata, od szczytu niebios aż do krańców ich. A od figowego drzewa uczcie się podobieństwa. Gdy już gałąź jego staje się miękka i wypuszcza liście, wiecie, że blisko jest lato. Tak i wy, gdy ujrzycie to wszystko, wiedzcie, że blisko jest, w drzwiach.   
Zaprawdę powiadam wam, nie przeminie to pokolenie, dopóki nie stanie się to wszystko. Niebo i ziemia przeminą, ale słowa moje nie przeminą».[^1665]   


### Antyfona na Ofiarowanie  
*Ps 129:1-2*   
Z głębokości wołam do Ciebie, Panie: o Panie, wysłuchaj modlitwę moją; z głębokości wołam do Ciebie, Panie.[^1666]   


### Sekreta  
Panie, wejrzyj miłościwie na nasze pokorne prośby, a przyjąwszy ofiary i modlitwy Swojego ludu, zwróć wszystkie nasze serca ku Sobie, abyśmy wolni od ziemskich pożądań skierowali swe pragnienia ku niebu.   
Przez Pana.[^1667]   


### Prefacja  
*Prefacja o Trójcy Przenajświętszej*   
Zaprawdę godne to i sprawiedliwe, słuszne i zbawienne, abyśmy zawsze i wszędzie Tobie składali dziękczynienie, Panie, Ojcze święty, wszechmogący, wieczny Boże:   
Ty z jednorodzonym Synem Twoim i Duchem Świętym jednym jesteś Bogiem, jednym jesteś Panem, nie w jedności jednej osoby, lecz w jednej istocie Trójcy. W co bowiem z objawienia Twego wierzymy o Twej chwale, to samo utrzymujemy bez żadnej różnicy o Twoim Synu i o Duchu Świętym. Tak iż wyznając prawdziwe i wiekuiste Bóstwo wielbimy odrębność Osób, jedność w istocie i równość w majestacie.   
Majestat ten chwalą Aniołowie i Archaniołowie, Cherubini i Serafini, którzy nie przestają wołać codziennie powtarzając jednym głosem:[^1668]   


### Antyfona na Komunię  
*Mk 11:24*   
Zaprawdę powiadam wam: wierzcie, że otrzymacie wszystko, o cokolwiek modląc się prosicie, a stanie się wam.[^1669]   


### Pokomunia  
Prosimy Cię, Panie, spraw, aby uzdrawiająca moc Sakramentu, który przyjęliśmy, uleczyła nasze dusze ze wszystkich złych skłonności.   
Przez Pana.[^1670]   


### Objaśnienia Ewangelii  

\(1\) Było to we wtorek, bezpośrednio poprzedzający
mękę Pańską, kiedy P. Jezus w świątyni
po raz ostatni wypomina faryzeuszom i narodowi
żydowskiemu zatwardziałość w grzechach
i niedowiarstwo ich, i zapowiada im karę
zburzenia Jerozolimy i upadek narodu.
«A wyszedłszy», opowiada Pismo św., «Jezus z kościoła
szedł, przystąpili uczniowie Jego, aby
mu okazali budowanie kościelne», tak wspaniałe,
że powszechnie uchodziło za cud świata.
Rzeczywiście nie było ani przedtem, ani potem
gmachu równego świątyni Jerozolimskiej. Zdaje
się, że uczniowie dlatego zwracali uwagę
P. Jezusa na te wspaniałości, aby Go prosić,
żeby odwrócił gniew Boży od świątyni i raczył
zachować ją nietkniętą. «A on odpowiadając
rzekł im: Widzicie to wszystko? Zaprawdę
powiadam wam, nie zostanie tu kamień na kamieniu,
któryby nie był zepsowany». Były zaś te
kamienie, jak opowiada Pismo św., ogromne
ciosy 8-10 łokciowe. «A kiedy On siedział na
górze Oliwnej, przystąpili do Niego uczniowie
osobno, mówiąc: Powiedz nam kiedy to będzie?
A co za znak przyjścia Twego i dokonania świata?»
Zdawało się uczniom, że gdy Jerozolima
i świątynia zginie, to chyba i świat się skończy; a że wiedzieli już od P. Jezusa, że On przy
końcu świata powtórnie przyjdzie w chwale
i majestacie Swoim, więc wszystko razem mięszają
i równocześnie pytają i o zburzenie miasta
świętego i o znaki przyjścia Jego. Część
odpowiedzi, jaką im dał P. Jezus, mamy w dzisiejszej
Ewangelji, gdzie jest mowa i o zburzeniu
Jerozolimy i o znakach końca świata. Ponieważ
zaś w pierwszą niedzielę Adwentu jest
cała Ewangelja o przyjściu Pańskiem na sąd,
więc tu tylko powiemy o zburzeniu Jerozolimy,
jako podobieństwie zniszczenia świata.

\(2\) Jeżeli o Samuelu mówi Pismo św, «że był
wierny prorok Pański... i nie upadło ze wszystkich
słów jego na ziemię», tak bez porównania
większy od Samuela Pan nasz Jezus Chrystus.
Rozważmy, jak każde słowo proroctwa jego
o upadku narodu żydowskiego, stolicy i świątyni
najzupełniej się sprawdziło, żeby tem więcej
utwierdzić się w przekonaniu, że i proroctwo
jego o końcu świata, o powtórnem Jego
przyjściu, o sądzie ostatecznym i o piekle również
dosłownie się sprawdzi.

\(3\) «Gdy ujrzycie brzydkość spustoszenia, która
opowiedziana jest przez Daniela proroka, stojącą
na miejscu świętem...» Daniel kończy proroctwo
swoje temi słowy: «będzie w kościele
obrzydłość spustoszenia, i aż do skończenia
i końca trwać będzie spustoszenie». W czternaście
lat po Wniebowstąpieniu Pańskiem, z powodu
ponownego powstania żydów, pułki
rzymskie obległy miasto święte, a zdobywszy
je, postawiły bożka pogańskiego w świątyni
jerozolimskiej. Wszelkie zaś bałwochwalstwo
Pismo św. nazywa brzydkością albo obrzydliwością.

\(4\) «Kto czyta, niech rozumie; tedy, którzy są,
w żydowskiej ziemi, niech uciekają na góry». Te
słowa: «kto czyta niech rozumie», tłómacze Pisma
św. mniemają, że nie Pan Jezus powiedział, ale
że św. Mateusz je dodał, żeby zwrócić ówczesnym
chrześcijanom szczególną uwagę na miłościwą
przestrogę, jaką im zostawił P. Jezus
dla zachowania ich od kary przeznaczonej dla
żydów niewiernych. Św. Mateusz bowiem spisał
swoją Ewangelję w 21 lat po Wniebowstąpieniu,
a 28 lat przed zburzeniem Jerozolimy. I rzeczywiście
skorzystali chrześcijanie z tej przestrogi
i schronili się swego czasu do miasta
Pella, położonego w górach, na północ od Jerozolimy,
żydzi niewierni zaś, ufając w obronne
położenie swojej stolicy, tam się zgromadzili,
tak, że było ich podczas oblężenia
2,100.000 ludu.

\(5\) Słowa: «kto na dachu... kto na roli...
o brzemiennych i karmiących i o ucieczce w zimie
albo szabat», są przysłowiowe i wyrażają
potrzebę wielkiego pośpiechu i przeszkody,
pośpiech ten utrudniające.

\(6\) «Albowiem natenczas będzie wielki ucisk,
jaki nie był od początku świata aż dotąd, ani
będzie». Oto powód, dlaczego Pan nasz każe swoim
czemprędzej uchodzić w miejsce bezpieczne,
żeby w tym ucisku nie zginęli. Józef Żydowin,
który szczegółowo opisuje oblężenie i zdobycie
Jerozolimy, kończy swój opis temi słowy:
»Krótko mówiąc, nie sądzę, aby kiedykolwiek
inne miasto równie wiele ucierpiało. Tak srogą
karę zaś poniosło to miasto, mówił św. Jan
Złotousty, za mękę i śmierć Boskiego Zbawiciela.
Święty Łukasz, który przystępniejszym
dla nas sposobem podaje to proroctwo P. Jezusa,
tak pisze: «Gdy ujrzycie Jeruzalem wojskiem
otoczone, tedy wiedzcie, że się przybliżyło
spustoszenie. Tedy... niech uciekają na góry...
albowiem te dni są pomsty... będzie ucisk
wielki na ziemi, i gniew przeciw ludowi temu:
i polegną paszczęką miecza; i zapędzą je w niewolę
między wszyskie narody; a Jeruzalem
deptane będzie od poganów, aż się wypełnią
czasy poganów». Rzeczywiście zginęło, nie rachując
innych po za miastem w kraju poległych,
w samej jednej Jerozolimie miljon i sto
tysięcy ludzi, a niewolników nabrano tyle, że
sprzedawano ich na miejscu za bezcen, a przekupnie
dla większego zarobku pędzili ich do
różnych bliższych i odległych krajów. Od tego
czasu Jerozolima przestała ona być miastem
żydowskiem. Osiedli w niej zrazu przy załodze
rzymskiej poganie okoliczni i odbudowali
miasto, ale już nie na tem samem miejscu.
Z nich się z biegiem czasu dużo nawracało,
tak, że za czasów cesarza Konstantego W.
i matki jego św. Heleny miasto miało już cechę
chrześcijańską. Póżniej zdobyli miasto
święte saraceni. Żydów zaś jak w całej ziemi
żydowskiej, tak w samej też Jerozolimie jest
tak mało, że niejedno miasto polskie jest bez
porównania więcej żydowskie, niż ich niegdyś
sławna stolica. Mimo tak widocznej kary Bożej
trwają oni wciąż jeszcze w swojem zaślepieniu
i zamiast nawrócić się do prawdziwego Mesjasza,
którym jest Chrystus Pan nasz, oczekują
innego zbawiciela. Tak też nadal będzie aż do
czasów antychrysta, który powstanie krótko
przed końcem świata, i jak wykładają tłómacze
Pisma św., założy stolicę swoją w Jerozolimie.
Po jego upadku dopiero nawrócą się żydzi
i odznaczać się będą gorliwością o chwałę
Bożą i wszelkiemi cnotami, wtenczas też powrócą
do miasta świętego i cześć tam oddadzą
Bogu Ojcu, Synowi i Duchowi Świętemu.

\(7\) Widząc pośród nas tylu żydów, umacniajmy
się w wierze, w potęgę i prawdziwość każdego
słowa Bożego. Każda zapowiedź, każde
proroctwo Pana naszego tak samo, jak to, o któremeśmy
czytali, spełni się i spełnić się musi.
Spełni się ono słowo w słowo: «Postanowiono
ludziom raz umrzeć, a potem sąd», i ono: «Jeśli
pokutować nie będziecie, wszyscy także poginiecie», i «Jeśli się nie nawrócicie, i nie staniecie
się jako dziatki, nie wnijdziecie do królestwa
niebieskiego; niesprawiedliwi nie osiagną
królestwa Bożego; nie mylcie się ani porubnicy,
ani bałwanom służący, ani cudzołożnicy, ani
psotliwi, ani sodomczycy, ani złodzieje, ani
złorzeczący, ani drapieżce nie posiędą królestwa
Bożego. Dlaczego tak? Bo tak mówi Pan: «Zaprawdę
bowiem powiadam wam: aż przeminie
niebo i ziemia, jedna jota, ani jedna kreska nie
odmieni się w zakonie, aż się wszystko stanie».

«Źródło: ks. H. Jackowski SI, Ewangelje niedzielne i świąteczne z objaśnieniami»

■
